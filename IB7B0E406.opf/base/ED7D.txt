,
"
.1
1
:
6
強
.
14
,,
11/
的实现
.
*
进
1
出了
,
th-ittin
CHAT
-
生
書体
E411
己的也是
去
:
尹
古
…..
·
是中
十
皇上
.
…「
13
him
:
.
,
一
花
:
#花
:
“是是
,
上一
,
11世
LRTH
PT
TiE
当地
:
等
*.
hin
了
...
一
三
::
“个
作为一
1.
第h
,
The
*
1
Iris:
.
式
15
Arc
。
.
一三”
ww:
事
。
:
ps
..
,
-
tim
中的
Fire
本身有世峰。
联
。
出生年
中
:
::
.
:
中华书
中市-后
::,
NA
1.
。
ww4hu
世光,
者,
的
油
由
。
"
青
在
。
';
」
::
L,也
果
PPP
上二十h,
中国 44:
,
“
共t
”
re
.
;
4
此
一
::::
:
学生,
:
。
来,
,
三世
千
了
“
上。
p.
::
的
heir
a
持!
方
工事
urts it
计
其中
=""
1
1.
非一年
学者
* vies”,
中中1
.
,
.
守
为了美学学会
气:
11
-」
的地
::
.
.
...
.
Li, 17:
:
::
E
“
.
:
章:
--
中
-
。
-
作者
Ser
2012
每
號
..
.
,
。
南無本師釋迦年
NAMO SAKYAMUNI BUDDHA
十一月14
.
.
..
.。
,
出
,TA了
.
...
日务:
地的
..:
中
,
.….
的人,
他的
中国游
..
件打开
…
#
结
了不少
产
#
中,
字子书
:
,
,
*
...
:
1
nni...
-
些
,
::::
-
度上
中国国时代
成的
地球
上市
#
了
- 一本
,
AyVh
華
-
#in
“肯
8月:
代
”市-
「
*
中
导
*
.
一年;
-
:
.
:
.
上任;
詳
.
4
.
..
.
..
得到了一
的
**
=
了
T
Fri,
.
多。
.
htt
. 1
.
.
,
1
有
".*;
基于
…
.…
r
E
*
.
'
地点:
E-MAIPEI」
y yy”,
-
-
-
”
”
TPP
,
。
'-'
.. ”
,
T行业19
11:.
“
。
在
”是
是
(
“
”
一
***
可。
,
h
.
,
法学学士
:
中式
”
-
-
一年生
理
在其中,
::
-
的事了。
.
子
無非
表
pt..
三重
「
”
11
比
*
“.
.
.
出
*
-
.
YeTM
.
?
*
:
.
.
一分
Z
…
.
..
:
……
:
、
1.学
Illu件,
「重上市
共t,
多次,
…
出
进
thn
管,
在有
.
:::-
HT,
zj.
.
1
Prom
中学
::
.
.
」
8
.
:



༄༅། །བསྟན་བཅོས་མངོན་པར་རྟོགས་པའི་
རྒྱན་འགྲེལ་བ་དང་བཅས་པའི་བརྒལ་ལན་
སྐལ་བཟང་མགུལ་རྒྱན་ཞེས་བྱ་བ་
བཞུགས་སོ།།



ཐུགས་སྣང་དགོས་རྒྱུ།
དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱི་བཀའ་འཁྲོལ་མེད་པར་ཕར་
ཕྱིན་མཐའ་དཔྱོད་ཀྱི་ཕྱག་དཔེ་འདི་བཞིན་སུ་ཞིག་ནས་འདི་ནས་དཔེ་བཤུ་བྱ་བའམ།
ཆ་ཤས་ཟུར་གཏོན་རིགས་གཏན་ནས་བྱེད་མི་ཆོག་པ་ཡིན།
First Edition: 3,000 Copies
གློག་དྲའི་ནང་སྒྲིག་མཁན། ཀླུ་འབུམ་བློ་བཟང་ཚེ་རིང་།
Computer Setting: by: LOBSANG TSERING,
དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱིས་ཕྱི་ལོ་༢༠༠༠ ཟླ་༥ ཚེས་༡༥ ཉིན་
པོད་ཕྲེང་བཅུ་གཅིག་པ་ཞུ་བསྒྲིགས་ཞུས།།
Published by: GAJANG COMPUTER INPUT CENTER
Lama Camp No.1. P.O. Tibetan Colony
Mundgod-581411 Distt Karwar (K.S.)
INDIA. Phone: 0091-8301-45757



དཔེ་བསྐྲུན་གསལ་བཤད།
༄༅། །ཨོཾ་བདེ་ལེགས་སུ་གྱུར་ཅིག །དེ་ཡང་ཆོས་ཐམས་ཅད་རྟེན་ཅིང་འབྲེལ་བར་
འབྱུང་བའི་རང་བཞིན་ཉིད་དུ་ལེགས་པར་གྲུབ་བརྟེན། དངོས་པོ་རྣམས་རང་རང་གི་
ཆ་ཤས་སམ་རྒྱུ་རྐྱེན་མང་པོ་ཞིག་ཚོགས་པ་ལ་བལྟོས་དགོས་པ་ནི་བཟློག་ཏུ་མེད་པའི་ཆོས་
ཉིད་ཤིག་གོ །དེས་ན་ཨ་རིའི་གནས་བཞུགས་དགའ་བྱང་དགེ་བའི་བཤེས་གཉེན་ཆེན་
པོ་བློ་བཟང་ཚེ་འཕེལ་མཆོག་གི་གཙོས་ཕྱི་རྒྱལ་ཡུལ་གྲུ་ཁག་ཏུ་བཞུགས་པའི་གྲྭ་ཚང་
གི་དགེ་བའི་བཤེས་གཉེན་ཆེན་པོ་རྣམ་པ་ཚོ་དང་། ཁོང་རྣམ་པའི་ཆོས་ཚོགས། གཞན་
ཡང་འདི་གར་མཐུན་གྱུར་རོགས་རམ་གནང་མཁན་གྱི་སྦྱིན་བདག་ཁག་ལ་བརྟེན་འདི་
ག་དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱིས་པར་བསྐྲུན་ཞུས་དང་ཞུ་
འགྱུར་གྱི་བསྟན་བཅོས་གླེགས་བམ་རིན་པོ་ཆེ་དག་ཀྱང་། རྒྱ་ཆེ་བའི་སློབ་གཉེར་བ་
དག་གི་དགོས་འདོད་ཇི་བཞིན་བསྐོང་ཐུབ་པའི་རེ་བའི་ཆ་ཤས་ཤིག་གམ། ཡང་ན་གྲྭ་
ཚང་རིན་པོ་ཆེའི་ཐུན་མོང་མ་ཡིན་པའི་ཡིག་ཆ་རྣམས་བདག་སྐྱོང་དང་། ༧སྤྱི་ནོར་
༧གོང་ས་སྐྱབས་མགོན་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་
འཇམ་དཔལ་ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་སྲིད་གསུམ་དབང་བསྒྱུར་
མཚུངས་པ་མེད་པའི་སྡེ་དཔལ་བཟང་པོའི་དགོངས་བཞེད་ཀྱི་གཙོ་བོ་ཕན་བདེའི་གཞི་
མ་རྒྱལ་བའི་བསྟན་པ་རིན་པོ་ཆེ་འདི་ཉིད་ཡངས་པའི་འཇིག་རྟེན་ཀུན་ཏུ་མི་ཉམས་ཡར་
ཟླའི་དཔལ་ལྟར་འཕེལ་བའི་ཆ་རྐྱེན་གྱི་ཟེགས་མ་གཅིག་ཏུའང་འགྱུར་ཡོད་སྙམ་པའི་དགའ་
སྤོབས་ཡང་སྐྱེ་ཆོག་ལ། ཆེས་ཁྱད་པར་དུ་འཕགས་པའི་ལེགས་བཤད་རིན་པོ་ཆེ་འདི་
དག་གི་སྟེང་དུ་རང་གི་བློ་ཡི་འཇུག་པ་རོལ་བ་དག་ནི། ཆེས་རྨད་དུ་བྱུང་བའི་སྐལ་བཟང་
༼ཀ༽



གི་དུས་སྟོན་ཞིག་ལ་ལོངས་སུ་སྤྱོད་བཞིན་ཡོད་པ་དེ་རིགས་པ་དྲི་མ་མེད་པ་དག་གིས་
དཔྱད་ན་ཤེས་ནུས་པའོ། །དེར་བརྟེན། གླེགས་བམ་རིན་པོ་ཆེ་དག་པར་དུ་བསྐྲུན་སྐབས་
མཛད་པ་པོའི་བཞེད་དགོངས་དང་མཐུན་ཞིང་། ཡོན་གྱི་བྱེད་པོའི་རེ་འདོད་ལྟར་བརྗོད་
བྱ་དང་རྗོད་བྱེད་གང་གི་ཐད་དུའང་ཆད་ལྷག་དང་། ནོར་སྐྱོན་སོགས་མེད་པ་ཞིག་བྱ་
རྒྱུར་འབད་བརྩོན་བྱ་དགོས་པ་ནི་གལ་འགངས་ཆེ་བའི་འོས་འགན་བླ་ན་མེད་པ་ཞིག་
ཡིན། དེས་ན་འདི་ག་དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱི་ལས་མི་
ཡོངས་ནས་ཀྱང་དེ་དོན་ཡིད་ལ་བརྣགས་ཏེ་ཁུར་མཉམ་ལེན་ཐོག་མཁས་མཆོག་བྱམས་
པ་བཀྲིས་ཀྱིས་མཛད་པའི་ཕར་ཕྱིན་མཐའ་དཔྱོད་ཀྱི་པར་རྩ་འདི་བཞིན་གློག་དྲའི་ནང་
འཇུག་པའི་སྐབས་ཡིད་གཟབ་དང་། པར་རྩ་རྣམས་ཀྱང་ཏྲེ་ཧོར་དགེ་བཤེས་བློ་བཟང་
ཆོས་ཉིད་དང་། ཀླུ་འབུམ་སློབ་དགེ་བསྟན་འཛིན་སྐལ་ལྡན་ལགས་གཉིས་ནས་མ་དཔེ་
དང་ཞིབ་བསྡུར་གྱིས་ཞུ་དག་གནང་ཡོད་པ་དང༌། ཀླུ་འབུམ་འཇིག་མེད་དགེ་འདུན་
ལགས་ནས་ཕར་ཕྱིན་མཐའ་དཔྱོད་ཀྱི་དཀར་ཆག་བཟོ་སྒྲིག་གནང་ཡོད་བརྟེན། ཆད་
ལྷག་དང་ནོར་སྐྱོན་སོགས་ཉུང་དུ་བསྙུངས་ཡོད་པས། ཁོང་རྣམ་པར་སྙིང་ཐག་པ་ནས་
ཐུགས་རྗེ་ཆེ་ཞུ་རྒྱུ་དང་། ཡུལ་དུས་སོགས་ཀྱི་རྐྱེན་དབང་གིས་མ་དཔེ་ལེགས་པོ་ཞིག་
རྙེད་སོན་མ་བྱུང་སྟབས། ད་དུང་ཡང་ནོར་འཕྱུགས་ཀྱི་རིགས་ཕྲན་བུ་མཆིས་སྲིད་ན།
བཀའ་རབ་འབྱམས་དགེ་བའི་བཤེས་གཉེན་རྣམས་དང་མཁས་པའི་དབང་པོ་དག་གིས་
དཔེ་སྟོན་དང་ལེགས་སྤེལ་ཉེས་འགོག་གི་དགོངས་འཆར་བདུད་རྩིའི་རྒྱུན་བཟང་ཐུགས་
ལ་འདོགས་པར་འཚལ།།
དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་ནས་བོད་རྒྱལ་ལོ་༢༡༢༧ ཟླ་༣ ཚེས་༡༢
ཕྱི་ལོ་༢༠༠༠ ཟླ་༥ ཚེས་༡༥ ལ་བྲིས་པ་དགེ་ལེགས་འཕེལ།།
༼ཁ༽



༡༥
་་་་ ༣༣
དཀར་ཆག
༡༽ དཔེ་བསྐྲུན་གསལ་བཤད། ་་
སྐབས་གསུམ་པའི་རྣམ་གཞག་བཤད་པ།
༢༽ སྦྱོར་འགོད་དང་མཐའ་དཔྱད་པ། ་
༣༽ རང་ལུགས་ལ་གཞི་ཤེས་ཀྱི་མཚན་ཉིད་སོགས་བཤད་པ།
༩༽ སྲིད་མཐའ་དང་ཞི་མཐའ་འགོག་བྱེད་བཤད་པ། ་་
༥༽ རང་ལུགས་ལ་སྲིད་མཐའ་དང་ཞི་མཐའ་འཇོག་ཚུལ་
སོགས་བཤད་པ། ་
༦༽ འབྲས་ཡུམ་ལ་ཉེ་རིང་གི་གཞི་ཤེས་བཤད་པ། ་
༧༽ རང་ལུགས་དང་དེ་ལ་རྩོད་སྤོང་། ་་
༨༽ མི་མཐུན་ཕྱོགས་ཀྱི་གཞི་ཤེས་བཤད་པ།་་་་་་་་་་
༩༽ རང་ལུགས་དང་དེ་ལ་རྩོད་སྤོང་། ་་་་
༡༠༽ གཞི་ཤེས་ཀྱི་སྦྱོར་བ་བཤད་པ།
༡༡༽ རང་ལུགས་དང་དེ་ལ་རྩོད་སྤོང་། ་་་་་་
༡༢༽ མཚན་ཉིད་གསུམ་གྱི་རྣམ་གཞག་བཤད་པ། ་
༡༣༽ གཞི་ཤེས་སྦྱོར་བའི་མཉམ་ཉིད་བཤད་པ།་་་
༡༤༽ རང་ལུགས་ལ་གཞི་ཤེས་སྦྱོར་བའི་མཉམ་ཉིད་ཀྱི་
མཚན་ཉིད་སོགས་བཤད་པ། ་་་་་་་
༡༥༽ སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་
ཤེས་བཟོད་བཅུ་དྲུག་བཤད་པ།
་་ ༤༥
་་ ༌ ༧
་ ༤༩
་་་་་་་་་་་་་་་་་་་་་་་་་་་་་་་་་་་་་་་
༥༢
ས༌
༥ ༣
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་
༥
༦



་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
ད་ ༦༥
་་་་་་ ༦༩
༧ o
་་་་་ ༨༠
" ༨༢
སྐབས་བཞི་བའི་རྣམ་གཞག་བཤད་པ།
༡༽ སྦྱོར་བ་འགོད་པ།་་་་་་་་་་་
༢༽ རྣམ་རྫོགས་སྦྱོར་བ་བཤད་པ།་
༣༽ རང་ལུགས་ལ་རྣམ་རྫོགས་སྦྱོར་བའི་མཚན་ཉིད་སོགས་དང་
དེ་ལ་རྩོད་སྤོང་། ་་
༤༽ སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་བཤད་པ། ་་་༌་་་
༥༽ རང་ལུགས་ལ་གཉེན་ཕྱོགས་ཤེས་རྣམ་གྱི་མཚན་ཉིད་
སོགས་བཤད་པ།
༦༽ གཞི་ཤེས་ཀྱི་ཤེས་རྣམ་བཤད་པ། ་་་་་་་
༧༽ གཞི་ཤེས་ཀྱི་ལམ་བདེན་གྱི་རྣམ་པ་གསུམ་འདོད་ཚུལ་བཤད་པ། ་་་་་་་་ ༨༥
༨༽ སྒྲིབ་གཉིས་ཀྱི་རྣམ་གཞག་བཤད་པ།
༩༽ རང་ལུགས་ལ་སྒྲིབ་གཉིས་ཀྱི་མཚན་ཉིད་དང་དེ་ལ་རྩོད་སྤོང་། ་་་་་་་ ༡༠༠
༡༠༽ ལམ་ཤེས་ཀྱི་རྣམ་པ་བཤད་པ།་་
༡༡༽ རང་ལུགས་ལ་ལམ་ཤེས་ཀྱི་རྣམ་པའི་མཚན་ཉིད་དང་རྩོད་སྤོང་། ་་་་་ ༡༠༥
༡༢༽ རྣམ་མཁྱེན་གྱི་རྣམ་པ་བཤད་པ།་་
༡༣༽ རང་ལུགས་ལ་རྣམ་མཁྱེན་གྱི་རྣམ་པའི་མཚན་ཉིད། ་་་
༡༤༽ ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་
ཤེས་རྣམ་སོ་བདུན་བཤད་པ།་་་་་
༡༥༽ བྱང་སེམས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་
ཤེས་རྣམ་སོ་བཞི་བཤད་པ། ་་་
་་་་ ༡༠༡
་་་་་ ༡os
་ ༡༠༩
་་་་་་་་་་་་་་་་་་་་་་་་་་་་་་་་་་་་་་་་་་་་་་་་་་
་་་་་་ ༡༡༠
་་་ ༡༡༧



་ ༡༤༢
༌་་ ༡༤ ༤
༡ ༤༦
་་་་་་་ ༡༥ ༡
ད་ ༡༥༢
༌ ༡༦ ༤
་་་་་་་་་ ༡༦༨
༡༦༽ ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་སོ་དགུ་བཤད་པ། ་་་་་་ ༡༢༧
༡༧༽ སྦྱོར་བ་སྒོམ་པ་པོའི་རྟེན་གྱི་གང་ཟག་བཤད་པ། ་་་་་་་
༡༨༽ བྱང་སེམས་ཀྱི་སྦྱོར་བ་ཉི་ཤུ་བཤད་པ། ་་་
༡༩༽ སྦྱོར་བའི་ཡོན་ཏན་བཅུ་བཞི་བཤད་པ། ་
༢༠༽ སྦྱོར་བའི་སྐྱོན་ཞེ་དྲུག་བཤད་པ། ་་་་་་་་
༢༡༽ སྦྱོར་བའི་ཤེས་བྱའི་མཚན་ཉིད་བཤད་པ།་་
༢༢༽ རང་ལུགས་ལ་མཚན་གཞི་མཚོན་བྱ་མཚོན་ཚུལ་
སོགས་བཤད་པ། ་་
༡༥༩
༢༣༽ གཞི་ཤེས་སྦྱོར་བའི་མཚན་ཉིད་བཤད་པ།་་
༢༩༽ ལྟ་བ་བཅུ་བཞི་བཤད་པ། ་་་་
༢༥༽ ལམ་ཤེས་སྦྱོར་བའི་མཚན་ཉིད་སོགས་བཞི་བཤད་པ། ་་་་་
༢༦༽ ངོ་བོ་ཉིད་མཚན་བཅུ་དྲུག་བཤད་པ། ་་
༢༧༽ ཐེག་ཆེན་གྱི་ཐར་བ་ཆ་ཐུན་བཤད་པ། ་་་་་་་་་
༢༨༽ རྒྱན་གྱི་ཆེད་དུ་བྱ་བའི་འདུལ་བྱ་བཤད་པ། ་་
༢༩༽ སྦྱོར་མཐོང་སྒོམ་གསུམ་བསྟན་ཚུལ་བཤད་པ། ་་
༣༠༽ ཕྱིར་མི་ལྡོག་པའི་རྟགས་ཐོབ་པའི་གང་ཟག་བཤད་པ། ་་་་་་་་་་་་་་་
༣༡༽ སྦྱོར་ལམ་པ་སོགས་ཀྱི་ཕྱིར་མི་ལྡོག་པའི་རྟགས་བཤད་པ།་
༣༢༽ སྲིད་ཞི་མཉམ་ཉིད་ཀྱི་སྦྱོར་བ་བཤད་པ། ་་༌་་་་་
༣༣༽ ཞིང་དག་པ་དང་ཐབས་མཁས་སྦྱོར་བ་བཤད་པ། ་
༣༩༽ བདུད་བཞི་དང་དེ་དག་བཅོམ་ཚུལ་བཤད་པ།་་་་་
بالا و
༡༨༡
པ
དད་ ༡༨༢
ད༌ ༡༨ ༤
་་་་་ ༡༨ ༧
་་་་་༢༠༧
་་་་་ ༢༡༤
་་་་ ༢༡༧
༌་་་་་་ ༣༡༩
iii



༢༣༣
༢༣༥
་༌་ ༢༤༡
༢༤༧
་་་་་་་༌་་་་་་་་་་་་་་་་་་་་་་་་་་་་་་་་་
་༢༥ ༡
"༢༥ ༤
་་༢༦༠
" ༢༦༣
སྐབས་ལྔ་བ་དང་དྲུག་པ་བདུན་པ་བཅས་ཀྱི་རྣམ་གཞག་བཤད་པ།
༡༽ སྦྱོར་བ་འགོད་པ།་་་་་་་
་༌༌་་་་་་ ༢༣༡
༢༽ རྩེ་སྦྱོར་གྱི་མཚན་ཉིད་འདོད་ཚུལ་བཤད་པ།་་་
༣༽ སྦྱོར་ལམ་དྲོད་རྩེ་སྦྱོར་སོགས་བཤད་པ། ་་་་
༤༽ ཤེས་སྒྲིབ་གཟུང་རྟོག་བཤད་པ། ་་་
༥༽ ཤེས་སྒྲིབ་འཛིན་རྟོག་བཤད་པ། ་་་་་་་་་
པ༽ བྱང་ཆུབ་ཆེན་པོ་འཇོག་ཚུལ་བཤད་པ།་་་
༧༽ རྣལ་འབྱོར་གྱི་ས་བཤད་པ། ་་་
༨༽ མཐོང་ལམ་རྩེ་སྦྱོར་བཤད་པ། ་་་་་་་་
༩༽ སྒོམ་ལམ་རྩེ་སྦྱོར་བཤད་པ། ་་
༡༠༽ བར་ཆད་མེད་པའི་རྩེ་སྦྱོར་བཤད་པ།་་་་་
༡༡༽ བསལ་བྱ་ལོག་སྒྲུབ་བཤད་པ།་་
༡༢༽ ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་བཤད་པ། ་་་་་
༡༣༽ མཐར་གྱི་སྦྱོར་བ་བཤད་པ། ་་་་་
༡༤༽ སྐད་ཅིག་མའི་སྦྱོར་བ་བཤད་པ།་་་་་་
རྟེན་འབྲེལ་གྱི་རྣམ་གཞག་བཤད་པ།
༡༽ རྟེན་འབྲེལ་གྱི་རྣམ་གཞག་སྤྱིར་བཤད་པ།་
༢༽ ཀུན་ནས་ཉོན་མོངས་པ་དང་རྣམ་བྱང་ཕྱོགས་ཀྱི་རྟེན་འབྲེལ་
བྱེ་བྲག་ཏུ་བཤད་པ། ་
༣༽ རྒྱུན་ཆགས་པའི་རྟེན་འབྲེལ་འདོད་པའི་ལུགས་བཤད་པ། ་་་་་་་་་་་༢༩༤
དད་་་༢༦༦
༌་་་༢༦༩
་་་་ ༢༧༡
་་་་ ༢༧༣
༌་་་་་༢༧༦
་༢༨༢
་༢༨ ༦
iv



་་་་་་་༢༩༦
་་་་་་་ ༣༠༠
་ ༣༢༠
༣༢༩
་་་་ ༣༣༩
་་་ ༣ ༤༣
༤༽ ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་བཤད་པ། ་་་་་་་་་་་་་་
༥༽ སོ་སོའི་དབྱེ་བསྡུ་བཤད་པ། ་་་
༦༽ འཕགས་རྒྱུད་ལ་འཕེན་བྱེད་ཀྱི་ལས་ཡོད་མེད་དཔྱད་པ། ་་་་་་་་་་་་་
༧༽ མ་རིག་པ་སྤྱིའི་རྣམ་གཞག་ལ་གྲུབ་མཐའ་སོ་སོའི་
འདོད་ཚུལ་བཤད་པ། ་་་་་་
༨༽ གཉིས་པ་འདུ་བྱེད་ཀྱི་རྟེན་འབྲེལ་འདོད་ཚུལ་བཤད་པ། ་་་་་་་་་་་་ ༣༢༩
༩༽ རང་ལུགས་ལ་འདུ་བྱེད་ཀྱི་རྟེན་འབྲེལ་འདོད་ཚུལ་བཤད་པ།་་་་་་་་ ༣༢༧
༡༠༽ འདུ་བྱེད་རྟེན་འབྲེལ་གྱི་དབྱེ་བ་དང་ངོ་བོ་གང་ཡིན་བཤད་པ། ་་་་་་་་
༡༡༽ གསུམ་པ་རྣམ་ཤེས་ཀྱི་རྟེན་འབྲེལ་བཤད་པ། ་་
༡༢༽ བཞི་བ་མིང་གཟུགས་ཀྱི་རྟེན་འབྲེལ་བཤད་པ།་
༡༣༽ ཡན་ལག་ལྔ་བ་དང་དྲུག་པ་བདུན་པ་བཅས་ཀྱི་
ངོ་བོ་སོགས་བཤད་པ། ་་
༡༤༽ ཡན་ལག་དེ་དག་གི་མཚན་ཉིད་ལ་རྩོད་པ་སྤོང་བ། ་་་་་་་་་་་
༡༥༽ ཡན་ལག་བརྒྱད་པ་དང་དགུ་བ་བཅུ་བ་བཅས་ཀྱི་
ངོ་བོ་སོགས་བཤད་པ། ་་
༣༥༢
༡༦༽ བཅུ་གཅིག་པ་སྐྱེ་བའི་རྟེན་འབྲེལ་བཤད་པ།་་་་་
༣༥ ༤
༡༧༽ བཅུ་གཉིས་པ་རྒ་ཤིའི་རྟེན་འབྲེལ་བཤད་པ།་་་
༡༨༽ ཡན་ལག་བཅུ་གཉིས་པོ་བསྡུ་ཚུལ་བཤད་པ། ་་་
༡༩༽ ཡན་ལག་གི་གྲངས་ངེས་དང་འཕེན་ཚུལ་
འགྲུབ་ཚུལ་སོགས་བཤད་པ།་་་་་
དད་་་ ༣ ༤༥
" ༣ ༤༦
་་་་་་་་་་་་་་་་་་་་་་་་་་་་་་་་་་་
༣༥༦
་་་་ ༣༥ ༨
བས་་་ ༣༦༡



་ ༣༦༧
དད་ ༣༧༣
་་་་་་༌ ༣༧༧
་་་་་ ༣༧༩
་་་་་་ ༣༨ ༥
ད་་་་ ༣༨ ༨
༢༠༽ ཡན་ལག་བཅུ་གཉིས་པོ་ཚེ་དུ་ལ་རྫོགས་ཚུལ་བཤད་པ། ་་་་་་་་་་་་་་
༢༡༽ རང་ལུགས་ལ་ཚེ་དུ་ལ་རྫོགས་ཚུལ་དང་དེ་ལ་རྩོད་སྤོང་།་་་་་་་་་་་
༢༢༽ ཡན་ལག་བཅུ་གཉིས་པོ་ས་མཚུངས་ཚུལ་བཤད་པ།
སྐབས་བརྒྱད་པའི་རྣམ་གཞག་བཤད་པ།
༡༽ སྦྱོར་བ་འགོད་པ།་་་
༢༽ འབྲས་བུ་གྲུབ་པའི་དུས་མཚམས་བཤད་པ།་
༣༽ འབྲས་བུ་ཆོས་སྐུའི་རྣམ་གཞག་ལ་དཔྱད་པ། ་
ངོ་བོ་ཉིད་སྐུ་བཤད་པ།
༥༽ ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་
ཡིན་མིན་དཔྱད་པ། ་་་་
༦༽ ཡེ་ཤེས་ཆོས་སྐུ་བཤད་པ། ་་
༧༽ འཕགས་པ་གྲོལ་སྡེས་སྐབས་འདིའི་བསྟན་བྱའི་གཙོ་བོའི་
སྐུ་འདོད་ཚུལ་བཤད་པ།་་་་
༨༽ ལོངས་སྤྱོད་རྫོགས་སྐུ་བཤད་པ། ་་་་་་
༩༽ སྤྲུལ་སྐུ་བཤད་པ། ་་
༡༠༽ སངས་རྒྱས་ཀྱི་འཕྲིན་ལས་བཤད་པ།་་
༡༡༽ པར་བྱང་སྨོན་ཚིག་
་་་་་་ ༣༩༦
་༤༠༠
་་་”༤༠༢
་་ ༤ ༡༡
་་་་་་ ༤༡༤
" ༤༡༧
རིགས་་་་་་་་་
་ ༤༢༦
ར་



༄༅། །སྐབས་གསུམ་པའི་མཐའ་དཔྱོད་རྗེ་བཙུན་ཆོས་ཀྱི་
རྒྱལ་མཚན་གྱི་གསུང་རྒྱུན་བཞུགས་སོ། །
༄༅། །གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་
སུ་ཤེས་པ་མེད་པས་ཐམས་ཅད་ཤེས་པ་ཉིད། ཅེས་པའི་སྐབས་སུ།
སྦྱོར་འགོད་དང་མཐའ་དཔྱད་པ།
སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། ལམ་ཤེས་ཀྱི་རྗེས་
སུ་གཞི་ཤེས་འཆད་པའི་རྒྱུ་མཚན་ཡོད་དེ། སྐྱེས་བུ་འབྲིང་དང་ཐུན་མོང་བའི་
ལམ་གྱི་རིམ་པས་བསྡུས་པའི་མི་རྟག་སོགས་བཅུ་དྲུག་རྟོགས་པའི་ལམ་མ་ཐོབ་
པར། སྐྱེས་བུ་ཆེན་པོའི་ལམ་རིམ་གྱིས་བསྡུས་པའི་ལམ་མི་ཐོབ་པའི་རྒྱུ་མཚན་
གྱིས་དེ་ལྟར་བཤད་པའི་ཕྱིར། གཉིས་པ་ལ་གསུམ་ལས། དང་པོ་ལ། མཁས་
པ་ཁ་ཅིག གཞི་གང་ཟག་གི་བདག་མེད་མངོན་སུམ་དུ་རྟོགས་པའི་ཉི་ཚེ་བའི་
མཁྱེན་པ་དེ། གཞི་ཤེས་ཀྱི་མཚན་ཉིད། ཅེས་གསུངས་པ་མི་འཐད་དེ། སངས་
རྒྱས་འཕགས་པའི་རྒྱུད་ཀྱི་གཞི་ཤེས་ཡོད་པའི་ཕྱིར། ཡང་གཞི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་དེ། གཞི་ཤེས་ཀྱི་མཚན་ཉིད་ཟེར་ན།
ཉན་ཐོས་འཕགས་པའི་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་པའི་
1



མཁྱེན་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་དེས། འདུས་བྱས་མི་རྟག་པར་མངོན་སུམ་དུ་རྟོགས་པར་ཐལ། འདོད་
པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དེས་འདུས་
བྱས་མི་རྟག་པར་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་
ན༑ ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་དེ་མངོན་
སུམ་དུ་མ་རྟོགས་པར་ཐལ། ཁྱོད་བར་ཆད་མེད་ལམ་ཡིན་པའི་ཕྱིར། གཞན་
ཡང་། རང་རྒྱལ་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་
ཡང་། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་
པའི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གསལ་
སླ༑ མཁས་པ་ཁ་ཅིག རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་
བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག
ཉན་ཐོས་ཀྱི་རྟོགས་རིགས་སུ་གནས་པ་དེ། གཞི་ཤེས་ཀྱི་མཚན་ཉིད་ཟེར་ན། རང་
རྒྱལ་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་ཀྱི་ཟུར་ཕྱི་
མ་དེར་ཐལ། མཚོན་བྱ་དེའི་ཕྱིར། འདོད་ན། ཉན་ཐོས་སློབ་པ་འཕགས་པས་
གཉིས་སྟོང་བསྒོམ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་
ན༑ དེས་གཟུང་འཛིན་རྫས་གཞན་དུ་འཛིན་པའི་རྟོག་པ་སྤང་བྱའི་གཙོ་བོར་བྱེད་



པར་ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པས་གཟུང་
འཛིན་རྫས་གཞན་དུ་འཛིན་པའི་རྟོག་པ་སྤངས་བར་ཐལ་ལོ། །འདོད་ན། རྣམ་
པར་ཐར་བ་ཅུང་ཟད་ཙམ་ཞིག་གིས་ལྷག་པ། ཞེས་སོགས་ཀྱི་དོན་མ་གྲུབ་པར་
ཐལ། འདོད་པའི་ཕྱིར། ཁ་ཅིག ཐེག་དམན་གྱི་རིགས་ཅན་རྗེས་སུ་བཟུང་
བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ། གཞི་ཤེས་
ཀྱི་མཚན་ཉིད། ཅེས་ཟེར་ན། གང་ཟག་གི་བདག་མེད་མངོན་སུམ་དུ་རྟོགས་
པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། རྟགས་སླ། འདོད་ན། དེ་བྱང་སེམས་མཐོང་ལམ་པས་ཐེག་དམན་གྱི་
རིགས་ཅན་རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་ཐལ། འདོད་པའི་
ཕྱིར། འདོད་ན། བྱང་སེམས་མཐོང་ལམ་པས་གང་ཟག་གི་བདག་མེད་གཙོ་
བོར་སྒོམ་པར་ཐལ། འདོད་པའི་ཕྱིར། འདོད་ན། དེས་གང་ཟག་གི་བདག་
འཛིན་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། ཁོ་ན་རེ། བྱང
སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་གང་
ཟག་གི་བདག་མེད་བསྒོམ་བྱའི་གཙོ་བོར་བྱེད་པར་ཐལ། དེས་ཐེག་དམན་གྱི་
རིགས་ཅན་རྗེས་སུ་བཟུང་བའི་ཕྱིར་དུ་གཙོ་བོར་བསྒོམ་བྱ་ཞིག་གཞི་གྲུབ་པའི་ཕྱིར།
ཟེར་ན། མ་ཁྱབ་སྟེ། དེས་ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་
དུ་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། དེས་དེའི་ཕྱིར་
དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། འདོད་ན། དེས་ཐེག་དམན་



གྱི་རིགས་ཅན་རྗེས་སུ་བཟུང་བའི་ཕྱིར་དུ་འཁོར་བ་སྤང་བྱའི་གཙོ་བོར་བྱེད་པར་
ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་འཁོར་བར་སྐྱེ་བ་མ་
ཡིན་པར་ཐལ། འདོད་པའི་ཕྱིར། འདོད་ན། དེས་གཞན་དོན་དུ་འཁོར་བར་
སྐྱེ་བ་ལེན་པ་དེ་ཐེག་ཆེན་གྱི་རིགས་ཅན་ཁོ་ན་རྗེས་སུ་བཟུང་བའི་ཕྱིར་དུ་ཡིན་པར་
ཐལ། འདོད་པའི་ཕྱིར། འདོད་ན། དེ་ལས་ངོ་མཚར་ཆེ་བ་ཅི་ཞིག་ཡོད། གཞན་
ཡང་། བྱང་སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་བཟུང་
བའི་ཕྱིར་དུ་སྟོང་ཉིད་བསྒོམ་བྱའི་གཙོ་བོར་མི་བྱེད་པར་ཐལ། དེས་དེའི་ཕྱིར་
དུ་གང་ཟག་གི་བདག་མེད་གཙོ་བོར་སྒོམ་པའི་ཕྱིར། རྟགས་ཁས། འདོད་ན།
དེས་དེའི་ཕྱིར་དུ་བདེན་འཛིན་སྤང་བྱའི་གཙོ་བོར་མི་བྱེད་པར་ཐལ། འདོད་པའི་
ཕྱིར། འདོད་ན། དེས་དེའི་ཕྱིར་དུ་ཤེས་སྒྲིབ་སྤང་བྱའི་གཙོ་བོར་མི་བྱེད་པར་
ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་རྫོགས་པའི་བྱང་ཆུབ་
ཐོབ་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། གཞན་ཡང་། གཞི་
ཤེས་ཡིན་ན་གཞན་དོན་དུ་གཙོ་བོར་སྒོམ་པར་བྱེད་པའི་ལམ་ཡིན་དགོས་པར་ཐལ།
མཚན་ཉིད་འཐད་པའི་ཕྱིར། འདོད་ན། འཕགས་པ་ཡིན་ན་གཞན་དོན་གཙོ་
བོར་དོན་དུ་གཉེར་བའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་
ན༑ ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། གཞན་ཡང་།
མཚན་ཉིད་དེ་ལྟར་འཇོག་པ་དང་། ཐེག་དམན་འཕགས་པའི་མཁྱེན་པ་ཡིན་ན་
གཞི་ཤེས་ཡིན་པས་ཁྱབ་ཟེར་བ་ནང་འགལ་ཏེ། སྟོང་ཉིད་མངོན་སུམ་དུ་རྟོགས་



པའི་ཉན་ཐོས་ཀྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། མ་གྲུབ་ན་སོང་། དེར་ཐལ། ཐེག་དམན་འཕགས་པའི་མཁྱེན་པ་ཡིན་
པའི་ཕྱིར། ཁྱབ་པ་ཁས། རྟགས་གྲུབ་སྟེ། ཉན་ཐོས་འཕགས་པའི་རྒྱུད་ལ་སྟོང་
ཉིད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། སྟོང་ཉིད་རྟོགས་པའི་
ཉན་ཐོས་འཕགས་པ་ཡོད་པའི་ཕྱིར་ཏེ། སྟོང་ཉིད་རྟོགས་པའི་བྱང་སེམས་ཚོགས་
ལམ་པ་ཐེག་དམན་ལམ་དུ་འཇུག་པ་ཡོད་པའི་ཕྱིར། རྩ་བར་འདོད་ན། དེ་ཆོས་
ཅན། ཁྱོད་ཉན་ཐོས་མཐོང་ལམ་པས་གཙོ་བོར་སྒོམ་པར་ཐལ། འདོད་པ་གང་
ཞིག ཉན་ཐོས་མཐོང་ལམ་པའི་མཁྱེན་པ་ཡིན་པའི་ཕྱིར། འདོད་ན། ཉན་
ཐོས་མཐོང་ལམ་པས་གཙོ་བོར་སྟོང་ཉིད་སྒོམ་པར་ཐལ། འདོད་པའི་ཕྱིར། ཁོ་
ན་རེ། དེ་ཆོས་ཅན། ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་
གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པར་ཐལ། ཁྱོད་
སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་བཟུང་བའི་ཕྱིར་དུ་གཙོ་བོར་
སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། མ་གྲུབ་ན། སྟོང་
ཉིད་རྟོགས་པའི་ཉན་ཐོས་ཀྱི་མཐོང་ལམ་དེ་སྟོང་ཉིད་རྟོགས་པའི་ཉན་ཐོས་མཐོང་
ལམ་པ་རྗེས་སུ་བཟུང་བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་
མཁྱེན་པ་ཡིན་པར་ཐལ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་
གཙོ་བོར་རང་དོན་དུ་སྟོང་ཉིད་སྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་
ཀྱིས་གཙོ་བོར་རང་དོན་དུ་སྟོང་ཉིད་སྒོམ་པར་ཐལ། ཆོས་ཅན་དེའི་ཕྱིར། དེས་



ན་སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་རང་དོན་དུ་སྟོང་
ཉིད་སྒོམ། རང་དོན་དུ་གཙོ་བོར་སྟོང་ཉིད་མི་སྒོམ་ཟེར་བ་ནང་འགལ་ཏེ། སྟོང་
ཉིད་རྟོགས་པའི་ཉན་ཐོས་མཐོང་ལམ་པ་དེས་རང་དོན་དུ་གཙོ་བོར་སྟོང་ཉིད་སྒོམ་
པར་ཐལ། དེས་ཁོ་རང་རྗེས་སུ་བཟུང་བའི་ཕྱིར་དུ་གཙོ་བོར་སྟོང་ཉིད་སྒོམ་པའི་
ཕྱིར། མ་གྲུབ་ན་སོང་། དེར་ཐལ། སྟོང་ཉིད་རྟོགས་པའི་ཉན་ཐོས་ཀྱི་མཐོང་
ལམ་དེ་སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་བཟུང་བའི་ཕྱིར་དུ་
གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འཁོར་
གསུམ་གྱི་ཕྲེང་བ་ཡིན་ནོ། །ཁ་ཅིག ཐེག་དམན་གྱི་རྟོགས་རིགས་སུ་གནས་
པའི་འཕགས་རྒྱུད་ཀྱི་མཁྱེན་པ་དང་། ཐེག་དམན་འཕགས་པའི་མཁྱེན་པ་གང་
རུང་དེ་གཞི་ཤེས་ཀྱི་མཚན་ཉིད་ཟེར་ན། ཉན་ཐོས་འཕགས་པའི་རྒྱུད་ཀྱི་སྟོང་
ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། མ་གྲུབ་ན། དེར་ཐལ། ཐེག་དམན་འཕགས་པའི་མཁྱེན་པ་
ཡིན་པའི་ཕྱིར། རྟགས་གྲུབ་སྟེ། དེ་འདྲ་ཡོད་པའི་ཕྱིར། རྩ་བར་འདོད་ན།
དེ་མི་མཐུན་ཕྱོགས་ཀྱི་གཞི་ཤེས་ཡིན་པར་ཐལ། དེ་གཞི་ཤེས་ཡིན་པའི་ཕྱིར།
འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
མཁྱེན་པ་དེ་གཉེན་པོ་ཕྱོགས་ཀྱི་གཞི་ཤེས་ཡིན་པར་ཐལ། འདོད་པའི་ཕྱིར། གཞན་
ཡང་། སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་དང་སངས་
རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་



པ་གཉིས་ཀ་ཆོས་ཅན། མཚན་ཉིད་དེར་ཐལ། གཞི་ཤེས་ཡིན་པའི་ཕྱིར། མ་
གྲུབ་ན་སོང་། དེར་ཐལ། སྔ་མ་དེ་ཡང་གཞི་ཤེས་ཡིན། ཕྱི་མ་དེ་ཡང་། གཞི་
ཤེས་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། གཞི་ཤེས་ཡིན་པར་
ཐལ། མཚན་ཉིད་དེའི་ཕྱིར། ཁྱབ་པ་ཁས། རྩ་བར་འདོད་ན། དེས་ཆོས་
ཅན། ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་ཡིན་
པར་ཐལ། འདོད་པ་གང་ཞིག ཕྱི་མ་མ་ཡིན་པའི་ཕྱིར། འདོད་ན། སྔ་མ་དེ་
ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །ཁོ་ན་རེ། ཐེག་དམན་
འཕགས་པའི་མཁྱེན་པ་ཡིན་ན་གཞི་ཤེས་ཡིན་དགོས་པར་ཐལ། ཐེག་ཆེན་འཕགས་
པའི་མཁྱེན་པ་ཡིན་ན་ལམ་ཤེས་ཡིན་དགོས་པའི་ཕྱིར། ཟེར་ན། ཐེག་དམན་
འཕགས་པའི་མཁྱེན་པ་ཡིན་ན་བདེན་འཛིན་གྱིས་བཅིངས་པས་ཁྱབ་པར་ཐལ།
ཐེག་ཆེན་འཕགས་པའི་མཁྱེན་པ་ཡིན་ན་སྟོང་ཉིད་མངོན་སུམ་དུ་རྟོགས་པའི་ཤེས་
རབ་ཀྱིས་ཟིན་པས་ཁྱབ་པའི་ཕྱིར། ཁྱབ་པ་འགྲིག འདོད་ན། ཉན་ཐོས་
འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེར་
ཐལ། དེའི་ཕྱིར། གཞན་ཡང་། ཐེག་དམན་འཕགས་པའི་མཁྱེན་པ་ཡིན་ན།
མི་མཐུན་ཕྱོགས་ཀྱི་གཞི་ཤེས་ཡིན་པས་ཁྱབ་པར་ཐལ། དེ་ཡིན་ན་གཞི་ཤེས་
ཡིན་པས་ཁྱབ་པའི་ཕྱིར། རྟགས་ཁས། འདོད་ན། ཐེག་ཆེན་འཕགས་པའི་
མཁྱེན་པ་ཡིན་ན་གཉེན་པོ་ཕྱོགས་ཀྱི་གཞི་ཤེས་ཡིན་དགོས་པར་ཐལ། འདོད་
པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་



བསྐྱེད་ཆོས་ཅན། དེར་ཐལ། དེའི་ཕྱིར། རྟགས་ཁས། ཁོ་ན་རེ། ཐེག་དམན་
འཕགས་པའི་མཁྱེན་པ་ཡིན་ན་གཞི་ཤེས་ཡིན་དགོས་པར་ཐལ། དེ་ཡིན་ན་ཐེག་
དམན་གྱི་རྟོགས་རིགས་སུ་གནས་པས་ཁྱབ་པའི་ཕྱིར། མ་གྲུབ་ན། ཐེག་དམན་
སློབ་པ་ཡིན་ན་ཐེག་དམན་གྱི་རིགས་ཅན་ཡིན་པས་མ་ཁྱབ་པར་ཐལ། མ་གྲུབ་
པ་དེའི་ཕྱིར། ཟེར་ན། འཕགས་རྒྱུད་ཀྱི་མཁྱེན་པ་ཡིན་ན་མཁྱེན་གསུམ་གང་
རུང་ཡིན་དགོས་པར་ཐལ། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་
ཡིན་དགོས་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། དེར་ཐལ། དེའི་ཕྱིར། འདོད་ན། དེ་མ་ཡིན་པར་ཐལ།
གཞི་ཤེས་ཀྱང་མ་ཡིན། ལམ་ཤེས་ཀྱང་མ་ཡིན། རྣམ་མཁྱེན་ཡང་མ་ཡིན་པའི་
ཕྱིར། དང་པོ་གྲུབ་སྟེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར།
ཐེག་ཆེན་ཀུན་རྫོབ་སེམས་བསྐྱེད་ཡིན་པའི་ཕྱིར། ཕྱི་མ་རྣམས་སླ། ཁ་ཅིག གཞི་
ཤེས་ལ་གཉེན་པོ་གཞི་ཤེས་དང༌། མི་མཐུན་པའི་གཞི་ཤེས་གཉིས་སུ་ཡོད་ཟེར་
ན༑ མི་མཐུན་གཉེན་པོའི་ཕྱོགས་དག་དང་། །ཞེས་སོགས་ཕྱོགས་སྒྲ་སྨྲས་པ་
ལ་དགོས་པ་མེད་པར་ཐལ། དམ་བཅའ་དེ་འཐད་པའི་ཕྱིར། གཞན་ཡང་། བྱང་
འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ་གཞི་ཤེས་ཡིན་
པར་ཐལ། གཞི་ཤེས་དེ་ལ་དེ་གཉིས་སུ་འབྱེད་རིགས་པའི་ཕྱིར། ཁྱབ་སྟེ། གཉེན་
པོ་ཕྱོགས་ཀྱི་གཞི་ཤེས། ཞེས་པའི་གཉེན་པོ་དེ་སྟོང་ཉིད་མངོན་སུམ་དུ་རྟོགས་



པའི་ཡེ་ཤེས་ལ་བྱེད་རིགས། མི་མཐུན་ཕྱོགས་ཀྱི་གཞི་ཤེས་ཞེས་པའི་མི་མཐུན་
པ་དེ་བདེན་འཛིན་ལ་བྱེད་རིགས་པའི་ཕྱིར། གཞན་ཡང་། མཚན་འཛིན་གྱི་
གཞི་ཤེས་ཡོད་པར་ཐལ། གཉེན་པོ་གཞི་ཤེས་ཡོད་པའི་ཕྱིར། རྟགས་ཁས། འདོད་
ན༑ མི་མཐུན་ཕྱོགས་ཀྱི་གཞི་ཤེས་དེ། མཚན་འཛིན་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། སྤང་བྱ་ཡིན་པར་ཐལ། འདོད་པའི་
ཕྱིར། མཁས་པ་ཁ་ཅིག ཐེག་དམན་འཕགས་པའི་རྒྱུད་ཀྱི་གཞི་ཤེས་ཡིན་ན་
མི་མཐུན་ཕྱོགས་ཀྱི་གཞི་ཤེས་ཡིན་པས་ཁྱབ། མི་མཐུན་ཕྱོགས་ཀྱི་གཞི་ཤེས་
ཡིན་ན། བདེན་འཛིན་གྱིས་བཅིངས་པའི་གཞི་ཤེས་ཡིན་པས་ཁྱབ། ཅེས་གསུངས།
སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཆོས་
ཅན། ཁྱབ་པ་སྔ་མ་ལ་དེར་ཐལ། དེའི་ཕྱིར། ཁྱབ་པ་ཁས། འདོད་ན། དེ་
ཆོས་ཅན། བདེན་འཛིན་གྱིས་བཅིངས་པའི་གཞི་ཤེས་ཡིན་པར་ཐལ། འདོད་
པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། གཞི་ལམ་བདེན་གྲུབ་ཏུ་
བདེན་ཞེན་གྱིས་འདོད་པའི་གང་ཟག་གི་རྒྱུད་ཀྱི་གཞི་ཤེས་ཡིན་པར་ཐལ། འདོད་
པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། བདེན་འཛིན་གྱིས་བཅིངས་
པའི་དོན་ནི། གཞི་དང་ལམ་བདེན་པར་གྲུབ་མ་གྲུབ་བརྟགས་པ་ན་བདེན་པར་
ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་ལུགས་ཐོས་བསམ་གྱིས་
ཀྱང་གཏན་ལ་མ་ཕབས་པའི་དབང་དུ་བྱས་པའོ། །ཞེས་གསུངས་པའི་ཕྱིར། གོང་
དུ་འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། སྟོང་ཉིད་མངོན་སུམ་དུ་



རྟོགས་པའི་དགྲ་བཅོམ་པའི་རྒྱུད་ཀྱི་གཞི་ཤེས་དེ། མི་མཐུན་ཕྱོགས་ཀྱི་གཞི་ཤེས་
ཡིན་པརཐལ། དེ་ཡོད་པ་གང་ཞིག དེ་གཉེན་པོ་ཕྱོགས་ཀྱི་གཞི་ཤེས་མ་ཡིན་
པའི་ཕྱིར། ཞེས་ཟེར་འདིའི་ལན་འོག་ཏུ་འཆད། ཁ་ཅིག མི་མཐུན་ཕྱོགས་
ཀྱི་གཞི་ཤེས་དེ་སྐབས་གསུམ་པའི་བསྟན་བྱའི་གཙོ་བོར་གྱུར་བའི་གཞི་ཤེས་ཡིན་
ཟེར་ན། སྐབས་གསུམ་པའི་ཆེད་དུ་བྱ་བའི་གདུལ་བྱར་གྱུར་བའི་ཐེག་དམན་
གྱི་རིགས་ཅན་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། བསྟན་
བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱར་གྱུར་བའི་ཐེག་དམན་གྱི་
རིགས་ཅན་ཡོད་པར་ཐལ། འདོད་པའི་ཕྱིར། ཁོ་ན་རེ། རྩ་བའི་དམ་བཅའ་
དེ་མི་འཐད་པར་ཐལ། སྐབས་གསུམ་པས་མི་མཐུན་ཕྱོགས་ཀྱི་གཞི་ཤེས་དངོས་
ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། སྐབས་གསུམ་
པས་གཞི་ཤེས་མཚོན་བྱེད་ཀྱི་ཆོས་དགུ་དངོས་ཀྱི་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། སྐབས་གསུམ་པའི་དངོས་
ཀྱི་བསྟན་བྱའི་གཙོ་བོར་ཡོད་པའི་ཕྱིར། ཁ་ཅིག སྐབས་གསུམ་པའི་བསྟན་
བྱའི་གཙོ་བོར་གྱུར་བའི་གཞི་ཤེས་ཡིན་ན། གཉེན་པོ་ཕྱོགས་ཀྱི་གཞི་ཤེས་ཡིན་
པས་ཁྱབ་ཅེས་ཟེར་ན། གཞི་ཤེས་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། སྐབས་གསུམ་པས་གཞི་ཤེས་བསྟན་བྱའི་གཙོ་བོར་བྱས་ནས་བསྟན་
པའི་ཕྱིར་ཏེ། བསྟན་བཅོས་མངོན་རྟོགས་རྒྱན་གྱིས་མངོན་པར་རྟོགས་པར་བརྒྱད་
བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག དམན་ལམ་སྔོན་



དུ་མ་སོང་བའི་བྱང་སེམས་སྒོམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་མཁྱེན་པ་དེ། སྐབས་གསུམ་པའི་བསྟན་བྱའི་གཙོ་བོར་གྱུར་
བའི་གཞི་ཤེས་ཡིན་ཟེར་ན། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་
གྱིས་སྒོམ་པར་བྱེད་པའི་བྱང་སེམས་སྒོམ་ལམ་པ་ཡོད་པར་ཐལ། དམ་བཅའ་
དེ་འཐད་པའི་ཕྱིར། འདོད་ན། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་
ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས་སྒོམ་པའི་ལམ་
ནི་མ་བསྟན་ཏོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། རང་
ལུགས་ནི། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་རྒྱུད་
ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། སྐབས་གསུམ་
པའི་དངོས་ཀྱི་བསྟན་བྱའི་གཙོ་བོར་གྱུར་བའི་གཞི་ཤེས་ཡིན་བྱས་པ་ལ་ཁོ་ན་རེ།
མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་སྒོམ་པར་བྱེད་པའི་བྱང་སེམས་
མཐོང་ལམ་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། མི་
རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་
སེམས་སྒོམ་ལམ་པ་ཡོད་པར་ཐལ། འདོད་པའི་ཕྱིར། ཟེར་ན། འདིའི་ལན་
ལ་མཁས་པ་ཁ་ཅིག ཐལ་འགྱུར་ཕྱི་མ་ལ་མ་ཁྱབ་སྟེ། རྣམ་བཤད་སྙིང་པོ་
རྒྱན་ལས། ཕྱི་མ་མཐོང་ལམ་ལ་དམིགས་ཀྱིས་བཀར་བའོ། །ཞེས་གསུངས་
པའི་ཕྱིར། ཞེས་གསུངས། དེ་མི་འཐད་དེ། ལམ་བསྒྲིགས་ལས། ཐེག་ཆེན་
གྱི་མཐོང་ལམ་མན་ཆད་དུ་མི་རྟགས་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་
11



གྱིས་སྒོམ་ཡང་། ཐེག་ཆེན་གྱི་མཐོང་ལམ་ནས་གོམས་པ་ལྷུར་ལེན་གྱི་ཚུལ་གྱིས་
མི་སྒོམ་པར་གསུངས་པའི་ཕྱིར། དེར་ཐལ། ལམ་བསྒྲིགས་ལས། དེ་ཡང་
མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་སྒོམ་པར་བྱ་སྟེ། ལས་
དང་ཉོན་མོངས་པའི་དབང་གིས་འཁོར་བའི་སྡུག་བསྔལ་རང་མཚན་པ་ཉམས་
སུ་མྱོང་ན། གཞན་དོན་ལྟ་ཞོག རང་དོན་ཡང་བྱ་བར་མི་ནུས་པས་ཉོན་མོངས་
པའི་དཔལ་ལེགས་པར་གཞོམ་དགོས་པའི་ཕྱིར། བྱང་ས་ལས། འཁོར་བའི་
སྡུག་བསྔལ་ལ་བྱང་ཆུབ་སེམས་དཔའ་རྣམས་ཀྱིས་ཉན་ཐོས་ལས་འབུམ་འགྱུར་
གྱིས་ཀྱང་སྐྱོ་བར་བྱ་དགོས་སོ། །ཞེས་ལམ་བསྒྲིགས་ལས་བཤད་པའི་ཕྱིར། རང་
ལུགས་ནི། རྩ་བར་མ་ཁྱབ་ཅིང་། རྣམ་བཤད་སྙིང་པོ་རྒྱན་ལས་ནི་ཕྱི་མ་མཐོང་
ལམ་ལ་དམིགས་ཀྱིས་བཀར་བའོ། །ཞེས་གསུངས་པའི་དོན་ནི། གཞི་ཤེས་
ཀྱི་སྐབས་འདིར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་
མཐོང་ལམ་བསྟན་ཀྱང་། མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་སྒོམ་
པར་བྱེད་པའི་ཐེག་ཆེན་གྱི་སྒོམ་ལམ་མ་བསྟན་པ་ལུང་དེའི་དོན་ཡིན། དམན་
ལམ་སྔོན་དུ་མ་སོང་བའི་བྱང་སེམས་ཚོགས་སྦྱོར་བ་རྣམས་ཀྱིས་མི་རྟག་སོགས་
བཅུ་དྲུག་གོམས་པ་ལྷུར་ལེན་གྱི་སྒོ་ནས་སྒོམ་ལ། བྱང་སེམས་ཀྱི་མཐོང་ལམ་
ཐོབ་ནས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་མི་སྒོམ་བྱས་
པ་ལ་ཁོ་ན་རེ། བྱང་སེམས་སྦྱོར་ལམ་པས་མི་རྟག་སོགས་བཅུ་དྲུག་བསྒོམ་བྱའི་
གཙོ་བོར་བྱས་ནས་སྒོམ་པར་ཐལ། དེས་མི་རྟག་སོགས་བཅུ་དྲུག་གོམས་པ་ལྷུར་
12



ལེན་གྱི་ཚུལ་གྱིས་སྒོམ་པའི་ཕྱིར། རྟགས་ཁས། འདོད་ན། དེས་གང་ཟག་གི་
བདག་མེད་བསྒོམ་བྱའི་གཙོ་བོར་བྱས་ནས་སྒོམ་པར་ཐལ། འདོད་པའི་ཕྱིར།
འདོད་ན། དེས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་
པའི་ཕྱིར། ཞེས་ཟེར་ན། རྩ་བར་མ་ཁྱབ་སྟེ། ལམ་དེ་གོམས་པ་ལྷུར་ལེན་གྱི་
ཚུལ་གྱིས་སྒོམ་ཞེས་པའི་དོན། ལམ་དེ་འབད་རྩོལ་ཆེན་པོས་སྒོམ་ཞེས་པའི་དོན་
ཡིན་ལ། ལམ་དེ་འབད་རྩོལ་ཆེན་པོས་སྒོམ་ན་ལམ་དེ་བསྒོམ་བྱའི་གཙོ་བོར་བྱས་
ནས་སྒོམ་མི་དགོས་པའི་ཕྱིར། ཁ་ཅིག བཤད་མ་ཐག་པའི་ལམ་བསྒྲིགས་
ཀྱི་དོན་མ་གོ་བ་ལ་བརྟེན་ནས། བྱང་སེམས་ཚོགས་སྦྱོར་བས་ཉོན་སྒྲིབ་སྤང་བྱའི་
གཙོ་བོར་བྱེད་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་ཚོགས་ལམ་
པ་དེ། ཉན་ཐོས་ཚོགས་ལམ་པ་ལས་དབང་པོ་རྟུལ་བར་ཐལ། དེས་ཚོགས་སྦྱོར་
གྱི་གནས་སྐབས་སུ་བསྐལ་ཆེན་གྲངས་མེད་དུ་མར་ཉོན་སྒྲིབ་སྤང་བྱའི་གཙོ་བོར་
བྱས་ནས་སྤོང་བ་ལ་འབད་ཀྱང་། མཐོང་ལམ་གྱི་གནས་སྐབས་སུ་ཉོན་སྒྲིབ་ཟད་
པར་མ་སྤངས། བརྩོན་འགྲུས་ཤིན་ཏུ་འབར་བའི་ཉན་ཐོས་ཚོགས་ལམ་པས་ཚེས་
གསུམ་ལ་ཉོན་སྒྲིབ་ཟད་པར་སྤངས་པའི་མྱང་འདས་མངོན་དུ་བྱེད་པའི་ཕྱིར། ལན་
གྱིས་ཟློག་པར་མི་ནུས་པའི་ཐལ་འགྱུར་རོ། །



རང་ལུགས་ལ་གཞི་ཤེས་ཀྱི་མཚན་ཉིད་སོགས་བཤད་པ།
རང་ལུགས་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག ཐེག་
དམན་གྱི་རྟོགས་རིགས་སུ་གནས་པ་དེ། གཞི་ཤེས་ཀྱི་མཚན་ཉིད། དོན་བསྡུ་
ན༑ ཐེག་དམན་གྱི་རྟོགས་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དེ།
གཞི་ཤེས་ཀྱི་མཚན་ཉིད། དབྱེ་ན། གཉེན་པོ་ཕྱོགས་ཀྱི་གཞི་ཤེས། མི་མཐུན་
ཕྱོགས་ཀྱི་གཞི་ཤེས་གཉིས། ས་མཚམས་ནི་འཕགས་པའི་གང་ཟག་མཐའ་དག་
གི་རྒྱུད་ལ་ཡོད། རྩོད་པ་སྤོང་བ་ལ་ཁོ་ན་རེ། ཐེག་དམན་གྱི་རྟོགས་རིགས་སུ་
གནས་པའི་འཕགས་པ་མེད་པར་ཐལ། འཕགས་པ་ཡིན་ན་ཐེག་དམན་གྱི་རྟོགས་
རིགས་སུ་མི་གནས་དགོས་པའི་ཕྱིར། རྟགས་བུད། འདོད་ན། ཐེག་དམན་གྱི་
རྟོགས་རིགས་སུ་གནས་པའི་འཕགས་པ་ཆོས་ཅན། ཁྱོད་ཡོད་པར་ཐལ། ཁྱོད་
ཀྱི་མཁྱེན་པ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་མཁྱེན་པ་ཆོས་ཅན། ཁྱོད་
ཡོད་པར་ཐལ། ཁྱོད་གཞི་ཤེས་ཀྱི་མཚན་ཉིད་ཡིན་པའི་ཕྱིར། ཟེར་ན་ཆོས་
ཅན་སྐྱོན་ཅན་ཡིན་ནོ། །



སྲིད་མཐའ་དང་ཞི་མཐའ་འགོག་བྱེད་བཤད་པ།
ཚུར་རོལ་ཕ་རོལ་མཐའ་ལ་མིན། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་མཐོང་ལམ་ཆོས་ཅན། སྲིད་
མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་
པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། ཞི་མཐའ་
ལ་མི་གནས་ཏེ། ཞི་མཐའ་འགོག་པར་ནུས་པའི་སྙིང་རྗེས་ཟིན་པའི་ཐེག་ཆེན་
འཕགས་པའི་མཁྱེན་པ་ཡིན་པའི་ཕྱིར། སྲིད་ཞི་གཉིས་ཀྱི་བར་ན་དོན་དམ་པར་
མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཐེག་ཆེན་འཕགས་
པའི་མཁྱེན་པ་ཡིན་པའི་ཕྱིར། དེ་ཆོས་ཅན། སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་
དུ་རྟོགས་པའི་ཤེས་རབ་ཀྱི་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་
ཕྱིར། ཁ་ཅིག འདིའི་སྦྱོར་བ་ལ་གཉེན་ཕྱོགས་གཞི་ཤེས་ཆོས་ཅན། སྲིད་
མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་
པའི་ཕྱིར། དེ་ཆོས་ཅན། ཞི་མཐའ་ལ་མི་གནས་ཏེ། ཞི་མཐའ་འགོག་པར་
ནུས་པའི་སྙིང་རྗེས་ཟིན་པའི་ཕྱིར། དེ་ཆོས་ཅན། སྲིད་ཞི་གཉིས་ཀྱི་བར་ན་མི་
གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། དེ་ཆོས་ཅན།
15



སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་
གསུམ་བདེན་སྟོང་དུ་མངོན་སུམ་དུ་རྟོགས་པའི་ཕྱིར། ཟེར་ན། ངེས་པའི་རྒྱུན་
ཞུགས་སྲིད་པ་ལན་བདུན་པའི་རྒྱུད་ཀྱི་རྣམ་པར་ཤེས་པ་ཆོས་ཅན། སྲིད་ཞིའི་
མཐའ་ལ་མི་གནས་པར་ཐལ། སྲིད་མཐའ་འགོག་པར་ནུས་པའི་ཤེས་རབ་ཀྱིས་
ཟིན་པའི་ཕྱིར། ཁྱབ་པ་ཁས། དེར་ཐལ། གང་ཟག་གི་བདག་མེད་མངོན་སུམ་
དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར་ཏེ། འཕགས་རྒྱུད་ཀྱི་མཁྱེན་པ་ཡིན་
པའི་ཕྱིར། རྩ་བར་འདོད་ན། དེ་སྲིད་མཐའ་ལ་གནས་པར་ཐལ། ངེས་པའི་
རྒྱུན་ཞུགས་སྲིད་པ་ལན་བདུན་པ་བ་སྲིད་མཐའ་ལ་གནས་པའི་ཕྱིར། མ་གྲུབ་
ན༑ དེ་ཆོས་ཅན། དེར་ཐལ། འདོད་པར་ལས་ཉོན་གྱི་དབང་གིས་རིགས་
མཐུན་གྱི་སྐྱེ་སྲིད་བདུན་ལེན་པར་ངེས་པའི་གང་ཟག་ཡིན་པའི་ཕྱིར། རང་ལུགས་
ཀྱི་སྐྱོན་ནི། བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་
པ་དེ་གཞི་ཤེས་ཡིན་པར་ཐལ། གཉེན་པོ་ཕྱོགས་ཀྱི་གཞི་ཤེས་དེས་སྲིད་ཞི་བདེན་
སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་ན། དེ་ཆོས་
ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། གཞན་
ཡང་། བྱང་སེམས་འཕགས་པའི་རྒྱུད་ཀྱི་གཉེན་པོ་ཕྱོགས་ཀྱི་གཞི་ཤེས་དེས་སྲིད་
ཞི་བདེན་སྟོང་དུ་མངོན་སུམ་དུ་རྟོགས་པར་ཐལ། གཉེན་པོ་ཕྱོགས་ཀྱི་གཞི་ཤེས་
དེས་སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་
ན༑ སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་མངོན་སུམ་དུ་རྟོགས་
16



པ་ཡོད་པར་ཐལ། འདོད་པའི་ཕྱིར། གཞན་ཡང་། གཉེན་པོ་ཕྱོགས་ཀྱི་གཞི་
ཤེས་ཆོས་ཅན། སྲིད་ཞི་གཉིས་ཀྱི་བར་ན་གནས་པར་ཐལ། སྲིད་ཞི་གཉིས་ཀྱི་
དབུས་ན་གནས་པའི་ཕྱིར་ཏེ། ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར།
ཆོས་ཅན་དེའི་ཕྱིར། གཞན་ཡང་། དེ་ཆོས་ཅན། མངོན་སུམ་ཡིན་པར་ཐལ།
སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོད་
ན༑ དེ་ཆོས་ཅན། མངོན་སུམ་མ་ཡིན་པར་ཐལ། བྱང་འཕགས་ཀྱི་རྒྱུད་ཀྱི་
གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་ཡེ་ཤེས་དེ་ཁྱོད་ཡིན་པའི་
ཕྱིར། གཞན་ཡང་། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོས་སུམ་དུ་
རྟོགས་པའི་མཁྱེན་པ་ཆོས་ཅན། སངས་རྒྱས་དང་བྱང་ཆུབ་སེམས་དཔའ་རྣམས་
ཀྱི་རྒྱུད་ལ་ཉེ་བ་ཡིན་པར་ཐལ། དུས་གསུམ་བདེན་སྟོང་དུ་མངོན་སུམ་དུ་རྟོགས་
པའི་ཡེ་ཤེས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་འདྲ་ཡོད་པའི་
ཕྱིར། འདོད་མི་ནུས་ཏེ། ཉན་ཐོས་འཕགས་པའི་མཁྱེན་པ་ཡིན་པའི་ཕྱིར། མཁས་
པ་ཁ་ཅིག ཁྱད་པར་གསུམ་ལྡན་གྱི་གཞི་ཤེས་པའི་ཤེར་ཕྱིན་ཆོས་ཅན། སངས་
རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་
བདེན་སྟོང་དུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར།
གཞི་ཤེས་པའི་ཤེར་ཕྱིན་ཆོས་ཅན། ཁྱད་པར་གསུམ་དང་ལྡན་ཏེ། སྲིད་མཐའ་
ལ་མི་གནས། ཞི་མཐའ་ལ་མི་གནས། སྲིད་ཞི་གཉིས་ཀྱི་བར་དོན་དམ་པར་
མི་གནས་པའི་ཡེ་ཤེས་ཡིན་པའི་ཕྱིར། སྲིད་མཐའ་ལ་མི་གནས་ཏེ། སྲིད་མཐའ་
17



འགོག་བྱེད་ཀྱི་ཡེ་ཤེས་ཡིན་པའི་ཕྱིར། ཞི་མཐའ་ལ་མི་གནས་ཏེ། ཞི་མཐའ་
འགོག་བྱེད་ཀྱི་ཡེ་ཤེས་ཡིན་པའི་ཕྱིར། སྲིད་ཞི་གཉིས་ཀྱི་བར་ན་དོན་དམ་པར་
མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་
ཕྱིར། ཞེས་གསུངས། རེ་ཞིག་དཔྱད་ན། ཤེས་རབ་ཕ་རོལ་ཕྱིན་པར་འདོད།
ཅེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་
རིགས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དུས་གསུམ་པའི་
ཆོས་རྣམས་སྐྱེ་བ་མེད་པའི་རྣམ་པར་མཉམ་པ་ཉིད་དུ་རྟོགས་པས་སངས་རྒྱས་དང་
བྱང་ཆུབ་སེམས་དཔའ་རྣམས་ལ་ཉེ་བར་གྱུར་བར་འདོད་པའི་ཤེས་རབ་ཀྱི་ཕ་རོལ་
ཏུ་ཕྱིན་པ་གང་ཡིན་པ་དེ་ནི། ཞེས་པའི་སྐབས་ནས་དངོས་སུ་བསྟན་པའི་ཤེར་
ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ། འདོད་པའི་ཕྱིར། འདོད་
ན༑ རྣམ་བཤད་སྙིང་པོ་རྒྱན་ལས། ལམ་ཤེར་ཕྱིན་ལ་མི་རྟག་སོགས་རྟོགས་
པའི་ཤེས་རབ་དང་། སྙིང་རྗེ་ཆེན་པོ་དང་སྟོང་ཉིད་རྟོགས་པ་སོགས་དུ་མ་ཡོད་
པའི་ནང་ནས། ལག་རྗེས་མི་འདྲ་བ་སོ་སོར་བཞག་ན། ཞེས་སོགས་བཤད་པ་
མི་འཐད་པར་ཐལ། འདོད་པའི་ཕྱིར། གཞན་ཡང་། སྐབས་གསུམ་པའི་དངོས་
ཀྱི་བསྟན་བྱའི་གཙོ་བོར་གྱུར་བའི་གཞི་ཤེས་ཀྱང་ཡིན། འབྲས་བུ་ཤེར་ཕྱིན་ཀྱང་
ཡིན་པའི་གཞི་མཐུན་ཡོད་པར་ཐལ། སྦྱོར་བ་འཐད་པའི་ཕྱིར། འདོད་ན། བྱང་
སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་བའི་གཞི་



ཤེས་ཡིན་ལ། བྱང་སེམས་སྒོམ་ལམ་པའི་རྒྱུད་གྱི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཡེ་ཤེས་དེ་སྐབས་གསུམ་པའི་བསྟན་བྱའི་གཙོ་བོར་གྱུར་བའི་
གཞི་ཤེས་མ་ཡིན་པའི་ཁྱད་པར་མི་འཐད་པར་ཐལ། འདོད་པའི་ཕྱིར། གཉིས་
པ་ལ་མཁས་པ་ཁ་ཅིག ལམ་ཤེས་གང་ཞིག འདིར་བསྟན་སྲིད་མཐའ་
འགོག་པར་ནུས་པའི་ཤེས་རབ་ཀྱིས་ཟིན་པ་དེ། ཤེས་པས་སྲིད་ལ་མི་གནས་པའི་
ལམ་ཤེས་ཀྱི་མཚན་ཉིད། ལམ་ཤེས་གང་ཞིག འདིར་བསྟན་ཞི་མཐའ་འགོག་
པར་ནུས་པའི་སྙིང་རྗེས་ཟིན་པ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་
མཚན་ཉིད། ཅེས་གསུངས། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར།
འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་ཏེ། སྲིད་མཐའ་འགོག་བྱེད་
ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། གཉིས་པ་ལ། ཐེག་
ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་པའི་ཞི་མཐའ་
འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། ཐབས་ཁྱད་པར་ཅན་གྱི་རྟོགས་རིགས་སུ་གནས་པར་ཐལ།
འདོད་པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ཁ་
ཅིག ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་
པ༑ ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། ཐེག་ཆེན་གྱི་
19



རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། སྙིང་རྗེས་ཞི་
ལ་མི་གནས་པའི་ལམ་ཤེས་ཀྱི་མཚན་ཉིད། ཟེར་ན། བྱང་འཕགས་ཀྱི་རྒྱུད་
ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཐེག་དམན་གྱི་རྟོགས་
རིགས་སུ་གནས་པ་གང་ཞིག ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར།
དང་པོ་གྲུབ་སྟེ། རང་རྒྱལ་གྱི་རྟོགས་རིགས་སུ་གནས་པའི་ཕྱིར། རྩ་བར་འདོད་
ན༑ ཉན་ཐོས་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། གཉིས་
པ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་ཆོས་ཅན། ཐབས་
ཁྱད་པར་ཅན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ཁ་ཅིག གཞི་ཤེས་ལ་ཤེས་
པས་སྲིད་མཐའ་ལ་མི་གནས་པའི་གཞི་ཤེས་དང་། སྙིང་རྗེས་ཞི་མཐའ་ལ་མི་
གནས་པའི་གཞི་ཤེས་གཉིས་སུ་ཡོད། ཅེས་ཟེར། བྱང་སེམས་མཐོང་ལམ་པའི་
རྒྱུད་ཀྱི་སྙིང་རྗེ་ཆེན་པོ་དེ་གཞི་ཤེས་ཡིན་པར་ཐལ། སྙིང་རྗེས་ཞི་མཐའ་ལ་མི་
གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན།
ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་རྗེ་ཆེན་
པོ་ཡིན་པའི་ཕྱིར། ཁོ་ན་རེ། སྙིང་རྗེས་ཞི་མཐའ་ལ་མི་གནས་པའི་གཞི་ཤེས་
20



ཡོད་པར་ཐལ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཚད་མེད་དེ་དེ་ཡིན་
པའི་ཕྱིར། དེར་ཐལ། དེའི་རྒྱུད་ཀྱི་སྙིང་རྗེ་ཚད་མེད་དེ་གཞི་ཤེས་ཡིན་པའི་
ཕྱིར་ཏེ། དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། སྙིང་
རྗེ་ཚད་མེད་དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། སྙིང་
རྗེ་ཚད་མེད་བསྒོམ་བྱའི་གཙོ་བོར་བྱེད་པའི་ཐེག་དམན་འཕགས་པ་ཡོད་པའི་ཕྱིར་
ཏེ༑ དེ་རྒྱུད་ལྡན་གྱི་ཐེག་དམན་འཕགས་པ་ཡོད་པའི་ཕྱིར། ཟེར་ན། འདིར་
མ་ཁྱབ། ཁོ་ན་རེ། ཤེས་བྱ་ཆོས་ཅན། སྙིང་རྗེས་ཞི་མཐའ་ལ་མི་གནས་པའི་
གཞི་ཤེས་ཡོད་པར་ཐལ། ཤེས་པས་སྲིད་མཐའ་ལ་མི་གནས་པའི་གཞི་ཤེས་ཡོད་
པའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་
དྲུག་མངོན་སུམ་དུ་རྟོགས་པའི་མཁྱེན་པ་དེ་ཤེས་པས་སྲིད་མཐའ་ལ་མི་གནས་པའི་
གཞི་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གཞི་ཤེས་
གང་ཞིག གཞི་ཀུན་རྫོབ་ལ་ལྟོས་ཏེ། སྲིད་མཐའ་འགོག་བྱེད་ཀྱི་རྟོགས་རིགས་
སུ་གནས་པའི་ཕྱིར། ཟེར་ན། མ་ཁྱབ་སྟེ། ཤེས་བྱ་ཆོས་ཅན། གཉེན་པོ་
ཕྱོགས་ཀྱི་ལམ་ཤེས་ཡོད་པར་ཐལ། ཤེས་པས་སྲིད་མཐའ་ལ་མི་གནས་པའི་གཞི་
ཤེས་ཡོད་པའི་ཕྱིར། རྟགས་ཁས། འདོད་མི་ནུས་ཏེ། གཉེན་པོ་ཕྱོགས་ཀྱི་
ལམ་ཤེས་ཞེས་པའི་ཐ་སྙད་བྱམས་པའི་གསུང་རབ་ལས་མི་འབྱུང་བའི་ཕྱིར།
གཞན་ཡང་། མི་མཐུན་ཕྱོགས་ཀྱི་ལམ་ཤེས་ཡོད་པར་ཐལ། གཉེན་པོ་ཕྱོགས་
ཀྱི་ལམ་ཤེས་ཡོད་པའི་ཕྱིར། རྟགས་ཁས། ཁོ་ན་རེ། གཉེན་པོ་ཕྱོགས་ཀྱི་ལམ་
21



ཤེས་ཡོད་པར་ཐལ། ཐེག་ཆེན་གྱི་མཐོང་ལམ་དེ་དེ་ཡིན་པའི་ཕྱིར། མ་གྲུབ་
ན༑ དེ་ཆོས་ཅན། དེར་ཐལ། ལམ་ཤེས་གང་ཞིག གཉེན་པོ་ཕྱོགས་ཀྱི་
ཤེས་རྣམ་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ། བར་ཆད་མེད་
ལམ་གང་ཞིག་རྩེ་སྦྱོར་ཡིན་པའི་ཕྱིར། ཁྱབ་པ་ཁས། གཞན་ཡང་། ཤེས་པས་
སྲིད་ལ་མི་གནས་ཤིང་། །ཞེས་པའི་གཞུང་འདིས་ཤེས་པས་སྲིད་མཐའ་ལ་མི་
གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། ཤེས་
པས་སྲིད་མཐའ་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་
ན༑ སྙིང་རྗེས་ཞི་ལ་མི་གནས་ཞེས་པའི་གཞུང་འདིས་སྙིང་རྗེས་ཞི་མཐའ་ལ་
མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་བསྟན་པར་ཐལ། འདོད་
པའི་ཕྱིར། འདོད་ན། དེ་ཡོད་པར་ཐལ། འདོད་པའི་ཕྱིར། འདོད་ན་བཀག་
ཟིན། གཞན་ཡང་། ཤེས་པས་སྲིད་ལ་མི་གནས་ཤིང་ཞེས་པའི་གཞུང་འདིས་
ཤེས་པས་སྲིད་མཐའ་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་
མ་བསྟན་པར་ཐལ། དེས་ཤེས་པས་སྲིད་མཐའ་ལ་མི་གནས་པའི་ལམ་ཤེས་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར། དེ་ལམ་ཤེས་ཀྱི་སྐབས་ལ་དོགས་པ་
གཅོད་པའི་གཞུང་ཡིན་པའི་ཕྱིར། གཞན་ཡང་། གཉེན་པོ་ཕྱོགས་དང་ལམ་
ཤེས་ཀྱི་གཞི་མཐུན་ཡིན་ན་གཉེན་པོ་ཕྱོགས་ཀྱི་ལམ་ཤེས་ཡིན་དགོས་པར་ཐལ།
གཉེན་པོ་ཕྱོགས་ཀྱི་ལམ་ཤེས་ཡོད་པའི་ཕྱིར། རྟགས་ཁས། རྩ་བར་འདོད་ན།



ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། གཉེན་པོ་ཕྱོགས་ཀྱི་གཞི་
ཤེས་ཡིན་པར་ཐལ། གཉེན་པོ་ཕྱོགས་དང་གཞི་ཤེས་ཀྱི་གཞི་མཐུན་ཡིན་པའི་
ཕྱིར། ཁྱབ་པ་ཁས། འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་
ཐལ། འདོད་པའི་ཕྱིར། ༈ སྲིད་ཞིའི་མཐའ་གང་ཞེ་ན། ཁ་ཅིག སྲིད་
མཐའ་ཞེས་པའི་སྒྲ་འཇུག་པའི་གཞི་དེ་ལ་དུ་མ་ཡོད་དེ། ལས་ཉོན་གྱི་དབང་གིས་
སྲིད་པར་སྐྱེ་བ་ལེན་པའི་ཆ་དེ། ཀུན་རྫོབ་ལ་ལྟོས་པའི་སྲིད་མཐའ་ཡིན། དེ་ནི་
ཤེས་རབ་ཀྱི་ཚུ་རོལ་གྱི་མཐའ་འཁོར་བ་དང་ཞེས་པའི་དོན་ཡིན། ལས་ཉོན་གྱི་
དབང་གིས་སྲིད་པར་སྐྱེ་བ་ལེན་པའི་ཆ་བདེན་གྲུབ་དེ། དོན་དམ་ལ་ལྟོས་པའི་
སྲིད་མཐའ་དང་། ལས་ཉོན་གྱི་དབང་གིས་སྲིད་པར་སྐྱེ་བ་ལ་མཐའ་གཅིག་ཏུ་
དོར་བྱར་བྱེད་པའི་ཆ་དེ། བྱང་སེམས་ལ་ལྟོས་པའི་སྲིད་མཐའ་ཡིན། དེ་ནི་
དངོས་པོར་དམིགས་པ་ཉིད་ཀྱི་ཞེས་སོགས་ཀྱི་དོན་ཡིན། ཞི་མཐའ་ཞེས་པའི་
སྒྲ་འཇུག་པའི་གཞི་ལ་དུ་མ་ཡོད་དེ། ལས་ཉོན་གྱི་དབང་གིས་འཁོར་བར་སྐྱེ་བ་
ལེན་པ་ཆད་ཙམ་གྱིས་ཐོབ་པའི་མྱང་འདས་དེ། ཀུན་རྫོབ་ལ་ལྟོས་པའི་ཞི་མཐའ་
དང་། དེ་ནི་སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཞེས་པའི་དོན་ཡིན།
དེ་འདྲའི་མྱང་འདས་བདེན་གྲུབ་དེ། དོན་དམ་ལ་ལྟོས་པའི་ཞི་མཐའ་དང་། ལས་
ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆད་ཙམ་གྱིས་ཐོབ་པའི་མྱང་འདས་
ལ་མཐའ་གཅིག་ཏུ་བླང་བྱར་བྱེད་པའི་ཆ་དེ་བྱང་སེམས་ལ་ལྟོས་པའི་ཞི་མཐའ་
ཡིན། དེ་ནི་དངོས་པོ་མེད་པར་དམིགས་པ་ཉིད་ཀྱི་ཞེས་སོགས་ཀྱི་དོན་ཡིན། ཞེས་
23



ཟེར། འདི་ཆེས་མི་འཐད་དེ། ཤེས་བྱ་ཆོས་ཅན། ལས་ཉོན་གྱི་དབང་གིས་
སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་བྱེད་པའི་གང་ཟག་ཡིན་ན། བྱང་
སེམས་ལ་ལྟོས་པའི་སྲིད་མཐའ་ལ་གནས་པས་ཁྱབ་པར་ཐལ། དེ་བྱང་སེམས་
ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། བྱང་སེམས་
སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ལམ་བསྒྲིགས་
ལས། མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་བསྒོམ་པར་བྱ་སྟེ།
ཞེས་གསུངས་པའི་ཕྱིར། རྩ་བར་འདོད་ན། གསལ་བ་སོང་། ཉན་ཐོས་ལ་
སོགས་པ་ལ་དུས་གསུམ་མཉམ་པ་ཉིད་དུ་ཤེས་པ་མེད་པའི་ཕྱིར། ཞེས་ཉན་ཐོས་
ལ་སོགས་པ་ཞེས་སྨྲས་པ་ལ་དགོས་པ་མེད་པར་ཐལ། དངོས་པོ་དང་དངོས་པོ་
མེད་པར་དམིགས་པ་གཉིས་ཀྱིས་འཁོར་བ་དང་མྱང་འདས་ལ་གནས་པ་ཡིན་པར་
ཤེས་པར་བྱའོ། །ཞེས་པའི་སྲིད་མཐའ་དེ། བྱང་སེམས་ལ་ལྟོས་པའི་སྲིད་མཐའ་
དང་། དེའི་སྐབས་ཀྱི་ཞི་མཐའ་དེ། བྱང་སེམས་ལ་ལྟོས་པའི་ཞི་མཐའ་ལ་བྱེད་
རིགས་པ་གང་ཞིག བྱང་སེམས་སྦྱོར་ལམ་པ་བྱང་སེམས་ལ་ལྟོས་པའི་སྲིད་
མཐའ་ལ་གནས་པའི་ཕྱིར། ལན་གྱིས་བཟློག་དུ་མེད་དོ། །གཞན་ཡང་། སྟོང་
ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་བྱང་སེམས་ལ་ལྟོས་པའི་སྲིད་
མཐའ་ལ་གནས་པར་ཐལ། ལས་ཉོན་གྱི་དབང་གིས་སྲིད་པར་སྐྱེ་བ་ལ་མཐའ་
གཅིག་ཏུ་དོར་བྱར་བྱེད་པའི་ཆ་དེ། བྱང་སེམས་ལ་ལྟོས་པའི་སྲིད་མཐའ་ཡིན་
པའི་ཕྱིར། རྟགས་ཁས། འདོད་ན། དེ་ཆོས་ཅན། དངོས་པོར་དམིགས་པ་



ཉིད་ཀྱིས་འཁོར་བ་གནས་པ་ཡིན་པར་ཤེས་པར་བྱའོ། །ཞེས་པའི་སྐབས་ནས་
དངོས་སུ་བསྟན་པའི་འཁོར་བའི་མཐའ་ལ་གནས་པར་ཐལ། འདོད་པ་གང་ཞིག
དེའི་སྐབས་ཀྱི་སྲིད་མཐའ་དེ་བྱང་སེམས་ལ་ལྟོས་པའི་སྲིད་མཐའ་ལ་བྱེད་རིགས་
པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་སྟོང་ཉིད་མངོན་སུམ་དུ་མ་
རྟོགས་པ་ཐལ། འདོད་པའི་ཕྱིར། ཁྱབ་སྟེ། ཉན་ཐོས་ལ་སོགས་པ་ལ་དུས་
གསུམ་མཉམ་པ་ཉིད་ཤེས་པ་མེད་པའི་ཕྱིར། ཞེས་བཤད་པའི་ཕྱིར། བློ་གཟུ་
བོར་ཞོག་ལ་ལྟོས་ཤིག ཡང་ཕྱོགས་སྔ་སྨྲ་བ་པོ་འདིས་ཀུན་རྫོབ་ལ་ལྟོས་པའི་
སྲིད་མཐའ་ལ་གནས་ན་ལས་ཉོན་གྱི་དབང་གིས་འཁོར་བར་སྐྱེ་བ་ལེན་པས་ཁྱབ་
པར་སྨྲ་བ་ཡང་མི་འཐད་དེ། སྲིད་པ་ཐ་མའི་ཉན་ཐོས་མཐོང་ལམ་པ་ཆོས་ཅན།
དེར་ཐལ། དེའི་ཕྱིར། མ་གྲུབ་ན། དེར་ཐལ། ཀུན་རྫོབ་ལ་ལྟོས་པའི་སྲིད་
ཞིའི་མཐའ་གང་རུང་ལ་གནས་པའི་གང་ཟག་གང་ཞིག ཀུན་རྫོབ་ལ་ལྟོས་
པའི་ཞི་མཐའ་ལ་མི་གནས་པའི་ཕྱིར། དང་པོ་གྲུབ་སྟེ། ཐེག་དམན་གྱི་གང་
ཟག་ཡིན་པའི་ཕྱིར། ཁྱབ་སྟེ། སྲིད་དང་ཞི་བར་ལྟུང་བའི་ཕྱིར། །ཞེས་དང་
དེའི་ཐད་ཀྱི་ཊིཀ་ཀར་གཟིགས་ཤིག ཕྱི་མ་གྲུབ་སྟེ། ཐེག་དམན་སློབ་པ་ཡིན་
པའི་ཕྱིར། རྩ་བར་འདོད་མི་ནུས་ཏེ། ཚེ་དེ་ལ་ཉན་ཐོས་དགྲ་བཅོམ་པའི་འབྲས་
བུ་མངོན་དུ་བྱེད་པའི་གང་ཟག་ཡིན་པའི་ཕྱིར། རང་རེས་ལས་ཉོན་གྱིས་འཕངས་
པའི་འཁོར་བ་ཀུན་རྫོབ་ལ་ལྟོས་པའི་སྲིད་མཐའ་ཡིན། དེ་ལ་གནས་པ་ཀུན་རྫོབ་
ལ་ལྟོས་པའི་སྲིད་མཐའ་ལ་གནས་པའི་དོན་ཡིན་བྱས་པ་ལ། ཁོ་ན་རེ། བདེ་
25



བ་ཅན་གྱི་རྟེན་ཅན་གྱི་ཉན་ཐོས་ཚོགས་ལམ་པ་ཆོས་ཅན། ལས་ཉོན་གྱིས་འཕངས་
པའི་འཁོར་བ་ལ་གནས་པར་ཐལ། ཀུན་རྫོབ་ལ་ལྟོས་པའི་སྲིད་མཐའ་ལ་གནས་
པའི་ཕྱིར། ཁྱབ་པ་ཁས། རྟགས་དེར་ཐལ། ཀུན་རྫོབ་ལ་ལྟོས་པའི་སྲིད་ཞིའི་
མཐའ་གང་རུང་ལ་གནས་པ་གང་ཞིག དེ་ལ་ལྟོས་པའི་ཞི་མཐའ་ལ་མི་གནས་
པའི་ཕྱིར། དང་པོ་དེར་ཐལ། ཐེག་དམན་གྱི་གང་ཟག་ཡིན་པའི་ཕྱིར་ཏེ། ཆོས་
ཅན་དེ་ཡོད་པའི་ཕྱིར་ཏེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་ཡོད་པའི་
ཕྱིར་ཏེ། དེའི་རྟེན་ཅན་གྱི་ཉན་ཐོས་དགྲ་བཅོམ་པ་ཡོད་པའི་ཕྱིར་ཟེར་ན་མ་ཁྱབ།
རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཟེར་ན། ཁ་ཅིག འཁོར་
བ་བདེན་པར་འཛིན་པའི་བདེན་འཛིན་དོན་དམ་ལ་ལྟོས་པའི་སྲིད་མཐའ་དང་།
མྱང་འདས་བདེན་པར་འཛིན་པའི་བདེན་འཛིན་དེ་དོན་དམ་ལ་ལྟོས་པའི་ཞི་མཐའ་
ཡིན་ཟེར་ན། དོན་དམ་ལ་ལྟོས་པའི་སྲིད་ཞིའི་མཐའ་ཡོད་པར་ཐལ། དམ་བཅའ་
དེ་འཐད་པའི་ཕྱིར། འདོད་ན། འཁོར་བ་བདེན་གྲུབ་དང་མྱང་འདས་བདེན་
གྲུབ་ཡོད་པར་ཐལ། འདོད་པའི་ཕྱིར། ༈ རང་ལུགས་ནི། འཁོར་བ་བདེན་
གྲུབ་དོན་དམ་ལ་ལྟོས་པའི་སྲིད་མཐའ་དང་། མྱང་འདས་བདེན་གྲུབ་དོན་དམ་
ལ་ལྟོས་པའི་ཞི་མཐའ་ཡིན་བྱས་པ་ལ་ཁོ་ན་རེ། འཁོར་བ་བདེན་གྲུབ་ཆོས་ཅན།
དོན་དམ་ལ་ལྟོས་པའི་སྲིད་མཐའ་མ་ཡིན་པར། དེ་བདེན་གྲུབ་མ་ཡིན་པའི་ཕྱིར།
དེ་བཞིན་དུ་གཅིག་ཤོས་ལ་ཡང་ཤེས་པར་བྱའོ། །ཞེས་གསུངས། དེ་ཡང་མི་
འཐད་དེ། འཁོར་བ་བདེན་གྲུབ་ཏུ་ཞེན་པའི་བློ་རྟག་པའི་མཐར་འཛིན་མ་ཡིན་



པར་ཐལ། འཁོར་བ་བདེན་གྲུབ་ཡོད་པའི་མཐའ་མ་ཡིན་པའི་ཕྱིར། མ་གྲུབ་
པར་ཐལ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་མ་ཡིན་པའི་
ཕྱིར། རྟགས་ཁས། ཁོ་ན་རེ། དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་
པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་
ཕྱིར། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་། མྱང་འདས་
བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་ཟེར་ན་རྩ་བར་མ་ཁྱབ། རྟག་
ཆད་གྱི་མཐའ་ལ་གནས་པའི་གང་ཟག་མེད་པར་ཐལ། རྟག་ཆད་གྱི་མཐའ་མེད་
པའི་ཕྱིར། ཁྱབ་པ་ཁས། ཁོ་ན་རེ། སེམས་ཙམ་པ་དེ་དོན་དམ་ལ་ལྟོས་པའི་
སྲིད་ཞིའི་མཐའ་ལ་གནས་པར་ཐལ། དེ་ལ་གནས་པའི་གང་ཟག་ཡོད་པའི་ཕྱིར།
འདོད་ན་དེ་ཆོས་ཅན། སྲིད་ཞི་བདེན་གྲུབ་ལ་གནས་པར་ཐལ། འདོད་པའི་
ཕྱིར། ཁྱབ་སྟེ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་།
མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར་ཟེར་ན། མ་
ཁྱབ་སྟེ། བྱང་འཕགས་ཀྱི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་
ཅན། བདེན་མེད་ལ་དམིགས་པའི་སྙིང་རྗེ་ཡིན་པར་ཐལ། དམིགས་མེད་ལ་
དམིགས་པའི་སྙིང་རྗེ་ཡིན་པའི་ཕྱིར། ཁྱབ་སྟེ། དམིགས་མེད་ལ་དམིགས་པའི་
སྙིང་རྗེ་ཞེས་པའི་དམིགས་པ་མེད་པ་དེ་བདེན་མེད་ལ་བྱེད་རིགས་པའི་ཕྱིར། འཁོར་
གསུམ། འོན་ཀྱང་། རྟགས་མ་གྲུབ་ན། དེར་ཐལ། འཇུག་པའི་ཊཱིཀ་ཆེན་
ལས། དམིགས་པ་མེད་པ་ནི་མཚན་འཛིན་གྱིས་གཟུང་བ་ལྟར་གྱི་ཞེན་ཡུལ་མེད་



པར་བདེན་མེད་དོ། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར། མཁས་པ་ཁ་ཅིག སངས་རྒྱས་འཕགས་པ་སྲིད་མཐའ་ལ་གནས།
སྐབས་འདིར་བསྟན་གྱི་སྲིད་མཐའ་ལ་མི་གནས། ཞེས་གསུངས། ཤེས་བྱ་ཆོས་
ཅན། སངས་རྒྱས་འཕགས་པའི་རྒྱུད་ལ་སྲིད་མཐའ་ཡོད་པར་ཐལ། དམ་བཅའ་
འཐད་པའི་ཕྱིར། འདོད་ན། དེའི་རྒྱུད་ལ་གཞི་ཀུན་རྫོབ་པ་ལ་ལྟོས་པའི་སྲིད་
མཐའ་ཡོད་པར་ཐལ། འདོད་པའི་ཕྱིར། འདོད་ན། གཞི་ཀུན་རྫོབ་པ་ལ་ལྟོས་
པའི་སྲིད་མཐའ་འགོག་བྱེད་ཀྱི་ཤེས་རབ་མེད་པར་ཐལ། འདོད་པའི་ཕྱིར། འདོད་
ན༑ དེ་ཡོད་པར་ཐལ། གཞི་ཀུན་རྫོབ་པ་ལ་ལྟོས་པའི་སྲིད་མཐའ་འགོག་བྱེད་
ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ། ཤེས་
པས་སྲིད་ལ་མི་གནས་པའི་ལམ་ཤེས་ཀྱི་མཚན་ཉིད་ཡིན། གཞི་ཀུན་རྫོབ་པ་ལ་
ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་
པའི་མངོན་རྟོགས་དེ་སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད་དུ་
འཇོག་རིགས་པའི་ཕྱིར། དེ་ལྟར་དུ་ཊིཀྐར་བཤད་པའི་ཕྱིར། གཞན་ཡང་། མྱང་
འདས་དེ་སྲིད་མཐའ་ཡིན་པར་ཐལ། སངས་རྒྱས་འཕགས་པ་སྲིད་མཐའ་ལ་གནས་
པའི་ཕྱིར། རྟགས་ཁས། འདོད་ན། ཐེག་དམན་གྱི་མྱང་འདས་དེ་སྲིད་མཐའ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སྲིད་མཐའ་མ་
ཡིན་པར་ཐལ། ཞི་མཐའ་ཡིན་པའི་ཕྱིར། རྟགས་གྲུབ་སྟེ། དེའི་མཚན་གཞི་
ཡོད་པའི་ཕྱིར། གལ་ཏེ་སངས་རྒྱས་འཕགས་པ་ཆོས་ཅན། སྲིད་མཐའ་ལ་གནས་



པར་ཐལ། འཁོར་བའི་མཐའ་ལ་གནས་པའི་ཕྱིར་ཏེ། འཁོར་བའི་ཕྱི་མཐའ་
ལ་གནས་པ་གང་ཞིག འཁོར་བའི་ཕྱི་མཐའ་འཁོར་བའི་མཐའ་ཡིན་པའི་ཕྱིར། །
དང་པོ་གྲུབ་སྟེ། འཁོར་བའི་ཕྱི་མཐའ་མངོན་སུམ་དུ་བྱས་པས་གང་ཟག་ཡིན་
པའི་ཕྱིར། ཕྱི་མ་མ་གྲུབ་ན། འཁོར་བ་ལ་མཐའ་མེད་པར་ཐལ། མ་གྲུབ་པ་
དེའི་ཕྱིར། ཟེར་ན། འདིར་མ་ཁྱབ་སྟེ། ཚིག་ཙམ་ལ་རྩོད་ན། སངས་རྒྱས་
འཕགས་པ་ཆོས་ཅན། སྐབས་འདིར་བསྟན་གྱི་སྲིད་མཐའ་ཁས་ལེན་པར་ཐལ།
སྐབས་འདིར་བསྟན་གྱི་འཁོར་བའི་མཐའ་ལ་གནས་པའི་ཕྱིར། དེར་ཐལ། སྐབས་
འདིར་བསྟན་གྱི་འཁོར་བའི་ཕྱི་མཐའ་ལ་གནས་པ་གང་ཞིག སྐབས་འདིར་
བསྟན་གྱི་འཁོར་བའི་ཕྱི་མཐའ་དེ་སྐབས་འདིར་བསྟན་གྱི་འཁོར་བའི་མཐའ་ཡིན་
པའི་ཕྱིར། དང་པོ་གྲུབ་སྟེ། དེ་མངོན་དུ་བྱས་པའི་གང་ཟག་ཡིན་པའི་ཕྱིར།
གཉིས་པ་མ་གྲུབ་ན། དེ་ལ་མཐའ་མེད་པར་ཐལ། མ་གྲུབ་པ་དེའི་ཕྱིར་ཞེས་
མཚུངས་པ་ཇི་ལྟ་བ་བཞིན་བྱའོ། །ཁ་ཅིག འཁོར་བ་དེ་འཁོར་བའི་མཐའ་
ཡིན་པར་ཐལ། འཁོར་བའི་མཐའ་ཡོད་པ་གང་ཞིག མྱང་འདས་འཁོར་
བའི་མཐའ་མ་ཡིན་པའི་ཕྱིར། ཕྱི་མ་ཁས། འདོད་ན། མྱང་འདས་དེ་མྱང་
འདས་ཀྱི་མཐའ་ཡིན་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་
ན༑ སངས་རྒྱས་འཕགས་པ་མྱང་འདས་ཀྱི་མཐའ་ལ་གནས་པར་ཐལ། འདོད་
པའི་ཕྱིར། འདོད་ན། སངས་རྒྱས་འཕགས་ཞི་མཐའ་ལ་གནས་པར་ཐལ། འདོད་
པའི་ཕྱིར། ཞེས་ཟེར་ན། འཁོར་བ་ཡིན་ན་འཁོར་བའི་མཐའ་མ་ཡིན་དགོས་



པར་ཐལ། འཁོར་བའི་མཐའ་ལ་གནས་པའི་གང་ཟག་ཡིན་ན། མྱང་འདས་
ཐོབ་པས་ཁྱབ་པའི་ཕྱིར། རྟགས་སོང་། འདོད་ན། མྱང་འདས་ཡིན་ན་མྱང་
འདས་ཀྱི་མཐའ་མ་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། ཐེག་
དམན་གྱི་མྱང་འདས་ཆོས་ཅན། དེར་ཐལ། དེའི་ཕྱིར། མཁས་པ་ཁ་ཅིག
ལས་དང་ཉོན་མོངས་པའི་དབང་གིས་རྒྱུན་རིང་བོར་ཉིང་མཚམས་སྦྱོར་བ་དེ།
སྐབས་འདིར་བསྟན་གྱི་སྲིད་མཐའ་ཡིན། དེ་ཡང་འགྲེལ་བར། ཤེས་རབ་ཀྱི་
ཚུར་རོལ་གྱི་མཐའ་འཁོར་བ་རྟག་པའི་མཚན་ཉིད། ཅེས་པས་བསྟན། སྲིད་
པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་སྐབས་འདིར་བསྟན་གྱི་སྲིད་མཐའ་
ཡིན། དེ་ནི་འགྲེལ་བར། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་
པ་ཡིན་པར་ཤེས་པ་བྱའོ། །ཞེས་པས་བསྟན། སྲིད་པར་སྐྱེ་བ་ཆད་ཙམ་གྱིས་
ཐོབ་པའི་མྱང་འདས་སྐབས་འདིར་བསྟན་གྱི་ཞི་མཐའ་ཡིན། དེ་ནི་འགྲེལ་བར།
སྙིང་རྗེས་ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་མཚན་ཉིད། ཅེས་
པས་བསྟན། སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་མཐའ་གཅིག་
ཏུ་བླང་བྱར་ཞེན་པ་དེ་ཡང་སྐབས་འདིར་བསྟན་གྱི་ཞི་མཐའ་ཡིན། དེ་ནི་འགྲེལ་
བར། དངོས་པོ་མེད་པར་དམིགས་པ་ཉིད་ཀྱིས་མྱ་ངན་ལས་འདས་པ་ལ་གནས་
པ་ཡིན་པར་ཤེས་པར་བྱའོ། །ཞེས་པས་བསྟན་ཅེས་གསུངས། དེ་རྣམས་ལ་
དཔྱད་ན། ཉན་ཐོས་དགྲ་བཅོམ་པ་སྐབས་འདིར་བསྟན་གྱི་སྲིད་མཐའ་ལ་གནས་
པར་ཐལ། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་སྐབས་འདིར་
30



བསྟན་གྱི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་དགྲ་
བཅོམ་པ་ཆོས་ཅན། སྐབས་འདིར་བསྟན་གྱི་ཚུར་རོལ་གྱི་མཐའ་ལ་གནས་པར་
ཐལ། འདོད་པའི་ཕྱིར། འདོད་ན། འཁོར་བ་སྤངས་པའི་གང་ཟག་གི་རྒྱུད་ལ་
སྐབས་འདིར་བསྟན་གྱི་ཚུར་རོལ་གྱི་མཐའ་ཡོད་པར་ཐལ། འདོད་པའི་ཕྱིར།
འདོད་ན། རྣམ་བཤད་སྙིང་པོ་རྒྱན་ལས། ཚུར་རོལ་ནི་སོ་སོ་སྐྱེ་བོ་ལ་ལྟོས་པ་
སྟེ༑ ཚུར་ངོས་ན་ཡོད་ཀྱི་འཁོར་བ་ཆད་པའི་ཕར་ངོས་ན་མེད་པའི་དོན། ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། གཞན་ཡང་། ཉན་ཐོས་
དགྲ་བཅོམ་པ་སྐབས་འདིར་བསྟན་གྱི་ཚུར་རོལ་གྱི་མཐའ་ལ་གནས་པར་ཐལ།
ཉན་ཐོས་དགྲ་བཅོམ་པ་འཁོར་བའི་མཐའ་ལ་གནས་པའི་ཕྱིར། རྟགས་ཁས།
འདོད་ན། དེ་ཆོས་ཅན། སྐབས་འདིར་བསྟན་གྱི་ཕ་རོལ་གྱི་མཐའ་ལ་མི་གནས་
པར་ཐལ། འདོད་པའི་ཕྱིར། གཞན་ཡང་། ལས་དང་ཉོན་མོངས་པའི་དབང་
གྱིས་རྒྱུན་རིང་བོར་ཉིང་མཚམས་སྦྱོར་བ་ཆོས་ཅན། ཁྱོད་སྐབས་འདིར་བསྟན་
གྱི་སྲིད་མཐའ་མ་ཡིན་པར་ཐལ། ཚུར་མཐོང་ཐ་མལ་བ་ཁྱོད་ཡིན་པའི་ཕྱིར།
སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཆོས་ཅན། ཁྱོད་སྐབས་འདིར་
བསྟན་གྱི་སྲིད་མཐའ་མ་ཡིན་པར་ཐལ། ཉན་ཐོས་དགྲ་བཅོམ་པ་ཁྱོད་ཡིན་པའི་
ཕྱིར། མ་གྲུབ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་དེར་ཐལ། ཁྱོད་
དེ་ལ་མཐའ་གཅིག་ཏུ་དོར་བྱར་ཞེན་པའི་གང་ཟག་ཡིན་པའི་ཕྱིར། གཞན་ཡང་།
ཉན་ཐོས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
31



པའི་ཤེས་རབ་དེ་རང་ལམ་དུ་སྲིད་མཐའ་འགོག་པར་ནུས་པའི་ཤེས་རབ་ཡིན་པར་
ཐལ། དེ་སྲིད་མཐའ་འགོག་ནུས་ཀྱི་ཤེས་རབ་ཡིན་པའི་ཕྱིར་ཏེ། ཉན་ཐོས་མཐོང་
ལམ་པའི་རྒྱུད་ལ་སྲིད་མཐའ་འགོག་ནུས་ཀྱི་ཤེས་རབ་ཡོད་པའི་ཕྱིར། རྩ་བར་
འདོད་ན། ཉན་ཐོས་དགྲ་བཅོམ་པའི་རྒྱུད་ལ་སྲིད་མཐའ་མེད་པར་ཐལ། འདོད་
པའི་ཕྱིར། གཞན་ཡང་། སྲིད་མཐའ་སྤང་བྱའི་གཙོ་བོར་བྱེད་པའི་གང་ཟག་
མེད་པར་ཐལ། ཉན་ཐོས་སློབ་པ་འཕགས་པ་དེས་ཀྱང་སྲིད་མཐའ་སྤང་བྱའི་
གཙོ་བོར་མི་བྱེད། བྱང་སེམས་འཕགས་པས་ཀྱང་དེ་སྤང་བྱའི་གཙོ་བོར་མི་བྱེད་
པའི་ཕྱིར་དང་པོ་མ་གྲུབ་ན། ཉན་ཐོས་དགྲ་བཅོམ་པས་སྲིད་མཐའ་སྤངས་པར་
ཐལ། མ་གྲུབ་པ་དེའི་ཕྱིར། འདོད་ན་སོང་། ཉན་ཐོས་དགྲ་བཅོམ་པ་སྲིད་
མཐའ་ལ་མི་གནས་པར་ཐལ། འདོད་པའི་ཕྱིར། རྩ་རྟགས་གཉིས་པ་མ་གྲུབ་
ན༔ བྱང་སེམས་འཕགས་པ་ཆོས་ཅན། ཁྱོད་ཀྱིས་འཁོར་བ་སྤང་བྱའི་གཙོ་
བོར་བྱེད་པར་ཐལ། ཁྱོད་ཀྱིས་སྲིད་མཐའ་སྤང་བྱའི་གཙོ་བོར་བྱེད་པའི་ཕྱིར། །
རྟགས་ཁས། འདོད་མི་ནུས་སོ། །



རང་ལུགས་ལ་སྲིད་མཐའ་དང་ཞི་མཐའ་འཇོག་ཚུལ་
སོགས་བཤད་པ།
རང་ལུགས་ནི། གཞི་ཀུན་རྫོབ་པ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས། ཤེས་པས་སྲིད་ལ་
མི་གནས་པའི་ལམ་ཤེས་ཀྱི་མཚན་ཉིད། དཔེར་ན། གང་ཟག་གི་བདག་མེད་
མངོན་སུམ་དུ་རྟོགས་པའི་ཐེག་ཆེན་འཕགས་པའི་མཁྱེན་པ་ལྟ་བུ། གཞི་ཀུན་རྫོབ་
པ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་
འཕགས་པའི་མངོན་རྟོགས་དེ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་
ཉིད། དཔེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ལྟ་བུ།
ལས་ཉོན་གྱིས་འཕངས་པའི་འཁོར་བ་དེ་སྐབས་འདིར་བསྟན་གྱི་ཀུན་རྫོབ་ལ་ལྟོས་
པའི་སྲིད་མཐའ་ཡིན། ལས་ཉོན་གྱིས་འཕངས་པའི་འཁོར་བ་ལ་གནས་པ་དེ་སྐབས་
འདིར་བསྟན་གྱི་ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན་པའི་
ཕྱིར། དེ་ནི། ཤེས་རབ་ཀྱི་ཚུལ་རོལ་གྱི་མཐའ་འཁོར་བ་རྟག་པའི་མཚན་ཉིད།
ཅེས་པས་བསྟན། དམན་པའི་མྱང་འདས་དེ་སྐབས་འདིར་བསྟན་གྱི་ཀུན་རྫོབ་
ལ་ལྟོས་པའི་ཞི་མཐའ་ཡིན། དམན་པའི་མྱང་འདས་ལ་གནས་པ་དེ་སྐབས་འདིར་
བསྟན་གྱི་ཀུན་རྫོབ་ལ་ལྟོས་པའི་ཞི་མཐའ་ལ་གནས་པའི་དོན་ཡིན། དེ་ནི་སྙིང་
རྗེས་ཕ་རོལ་གྱི་མཐའ་མྱ་ངན་ལས་འདས་པ་ཆད་པའི་མཚན་ཉིད། ཅེས་པས་



བསྟན། འཁོར་བ་བདེན་གྲུབ་སྐབས་འདིར་བསྟན་གྱི་དོན་དམ་ལ་ལྟོས་པའི་སྲིད་
མཐའ་ཡིན། འཁོར་བ་དོར་བྱར་བདེན་པར་ཞེན་པ་སྐབས་འདིར་བསྟན་གྱི་དོན་
དམ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན། དེ་ནི་དངོས་པོར་དམིགས་
པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པས་བསྟན།
དམན་པའི་མྱང་འདས་བླང་བྱར་བདེན་པར་གྲུབ་པ་དེ། སྐབས་འདིར་བསྟན་
གྱི་དོན་དམ་ལ་ལྟོས་པའི་ཞི་མཐའ་ཡིན། དམན་པའི་མྱང་འདས་ལ་མཐའ་གཅིག་
ཏུ་བླང་བྱར་བདེན་པར་ཞེན་པ་དེ། སྐབས་འདིར་བསྟན་གྱི་དོན་དམ་ལ་ལྟོས་
པའི་ཞི་མཐའ་ལ་གནས་པའི་དོན་ཡིན་ཏེ། དེ་ལྟར་ཡང་། ལམ་སྒྲིག་ལས། སྲིད་
ཞིའི་མཐའ་ལ་ཀུན་རྫོབ་པ་ལ་ལྟོས་པ་དང་། དོན་དམ་ལ་ལྟོས་པ་གཉིས་ལས།
དང་པོ་ནི། ལས་ཉོན་གྱི་དབང་གིས་སྲིད་པར་ཉིང་མཚམས་སྦྱོར་བ་སྲིད་པའི་
མཐར་ལྟུང་བ་ཡིན་ལ། སྲིད་པར་སྐྱེ་བ་ཙམ་ཆད་པ་ལས་ཐོབ་པའི་མྱང་འདས་
ཞི་མཐའ་དང་། དེ་ཐོབ་པ་ཞི་བའི་མཐར་ལྟུང་བ་ཞེས་བྱའོ། །སྲིད་པ་དེ་ཉིད་
རིགས་ཅན་གསུམ་པོས་འགོག་ལ། ཞི་བའི་མཐའ་དེ་ནི་བྱང་སེམས་འབའ་ཞིག་
གིས་སྤོང་སྟེ། སྲིད་མཐའ་སྔ་མ་བཀག་ནས་སྙིང་རྗེ་དང་སྨོན་ལམ་གྱི་དབང་གིས་
ལུས་བླངས་ཏེ་མྱང་འདས་སྒྲུབ་པར་བྱེད་པའི་ཕྱིར། དོན་དམ་ལ་ལྟོས་པའི་སྲིད་
ཞིའི་མཐར་ལྟུང་བ་ནི། སྲིད་ཞི་ལ་དོར་བྱ་དང་བླང་བྱར་བདེན་པར་འཛིན་པ་
ཡིན་ལ། དེ་བྱང་ཆུབ་སེམས་དཔའི་སྟོང་ཉིད་རྟོགས་པའི་ཤེས་རབ་ཀྱིས་སྤོང་
བ་ཡིན་ཅིང་། ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་འདོད་པ་ལྟར་



ན་དོན་དམ་ལ་ལྟོས་པའི་མཐར་མ་ལྟུང་ཡང་། ཀུན་རྫོབ་ལ་ལྟོས་པའི་མཐར་ལྟུང་
བ་ཞེས་བྱའོ། །ཞེས་གསུངས། རྩོད་པ་སྤོང་བ་ལ་ཁོ་ན་རེ། གང་ཟག་གི་བདག་
མེད་མངོན་སུམ་དུ་རྟོགས་པའི་ཤེས་རབ་དེ་གཞི་ཀུན་རྫོབ་ལ་ལྟོས་པའི་སྲིད་མཐའ་
འགོག་བྱེད་ཡིན་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན།
གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་ཚད་མ་ཡོད་པར་ཐལ།
འདོད་པའི་ཕྱིར། འདོད་ན། གཞི་ཀུན་རྫོབ་ལ་ལྟོས་པའི་སྲིད་མཐའ་མེད་པར་
ཐལ། འདོད་པའི་ཕྱིར། ཟེར་ན་མ་ཁྱབ། གང་ཟག་གི་བདག་འཛིན་མེད་པར་
ཐལ། དེ་འགོག་བྱེད་ཀྱི་ཚད་མ་ཡོད་པའི་ཕྱིར། ཁྱབ་པ་ཁས། དེར་ཐལ། གང་
ཟག་གི་བདག་འཛིན་མེད་པར་བྱེད་པའི་ཚད་མ་ཡོད་པའི་ཕྱིར་ཏེ། རྣམ་མཁྱེན་
དེས་གང་ཟག་གི་བདག་འཛིན་མེད་པར་བྱས་པའི་ཕྱིར་ཏེ། དེས་གང་ཟག་གི་
བདག་འཛིན་སླར་མི་སྐྱེ་བའི་ཆོས་ཅན་དུ་བྱས་པའི་ཕྱིར། མ་གྲུབ་ན། རྣམ་
མཁྱེན་ཆོས་ཅན། ཁྱོད་ཀྱིས་དེ་ལྟར་བྱས་པར་ཐལ། ཁྱོད་གང་ཟག་གི་བདག་
འཛིན་སྤངས་པའི་རྣམ་གྲོལ་ལམ་ཡིན་པའི་ཕྱིར། གཞན་ཡང་། གང་ཟག་གི་
བདག་འཛིན་འགོག་བྱེད་ཀྱི་ཚད་མ་ཡོད་པར་ཐལ། དེ་ལ་གནོད་བྱེད་ཀྱི་ཚད་
མ་ཡོད་པའི་ཕྱིར་ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་
རབ་ཀྱིས་གང་ཟག་གི་བདག་འཛིན་ལ་གནོད་པའི་ཕྱིར་ཏེ། དེའི་གནོད་བྱེད་ནི།
བདག་མེད་མཐོང་བས་འགལ་བ་ཡིན། །ཞེས་གསུངས་པའི་ཕྱིར། ཁོ་ན་རེ།
བདེ་བ་ཅན་རྟེན་ཅན་གྱི་ཉན་ཐོས་ཚོགས་ལམ་པ་ཆོས་ཅན། ལས་ཉོན་གྱིས་འཕངས་
.
35



པའི་འཁོར་བ་ལ་གནས་པར་ཐལ། སྐབས་འདིར་བསྟན་གྱི་ཀུན་རྫོབ་པ་ལ་ལྟོས་
པའི་སྲིད་མཐའ་ལ་གནས་པའི་ཕྱིར། ཁྱབ་པ་ཁས། རྟགས་མ་གྲུབ་ན། དེར་
ཐལ། སྐབས་འདིར་བསྟན་གྱི་ཀུན་རྫོབ་ལ་ལྟོས་པའི་སྲིད་ཞིའི་མཐའ་གང་རུང་
ལ་གནས་པ་གང་ཞིག སྐབས་འདིར་བསྟན་གྱི་ཀུན་རྫོབ་ལ་ལྟོས་པའི་ཞི་མཐའ་
ལ་མི་གནས་པའི་ཕྱིར། དང་པོ་དེར་ཐལ། ཐེག་དམན་གྱི་གང་ཟག་ཡིན་པའི་
ཕྱིར། རྟགས་གྲུབ་སྟེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་ཡིན་པའི་
ཕྱིར་ཏེ། དེའི་རྟེན་ཅན་གྱི་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་
བཅོམ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ལྷག་མེད་མྱང་འདས་ལ་གནས་
པའི་ཉན་ཐོས་དགྲ་བཅོམ་པ་ཡོད་པའི་ཕྱིར། ཟེར་ན་མ་ཁྱབ། ཁོ་ན་རེ། རང་
རྒྱལ་དགྲ་བཅོམ་པ་ཆོས་ཅན། ཞི་མཐའ་ལ་གནས་པར་ཐལ། དམན་པའི་མྱང་
འདས་ལ་གནས་པའི་ཕྱིར། ཁྱབ་པ་ཁས། འདོད་ན། སྲིད་པར་སྐྱེ་བ་ཆད་
ཙམ་གྱིས་ཐོབ་པའི་མྱང་འདས་ལ་གནས་པར་ཐལ། འདོད་པའི་ཕྱིར། འདོད་
མི་ནུས་ཏེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་གང་ཟག་
ཡིན་པའི་ཕྱིར། དེས་ན་ཆད་པའི་མྱང་འདས་ཀུན་རྫོབ་ལ་ལྟོས་པའི་ཞི་མཐའ་
ཡིན་ཀྱང་། དམན་པའི་མྱང་འདས་ཀུན་རྫོབ་ལ་ལྟོས་པའི་ཞི་མཐའ་མ་ཡིན་ཟེར་
ན༔ རང་རྒྱལ་དགྲ་བཅོམ་པ་ཆད་པའི་མྱང་འདས་ལ་གནས་པར་ཐལ། དེ་ལས་
ཉོན་གྱི་དབང་གིས་སྐྱེ་བ་དང་སྙིང་རྗེ་དང་སྨོན་ལམ་གྱི་དབང་གིས་འཁོར་བར་སྐྱེ་
བ་གཉིས་རྒྱུན་ཆད་པའི་གང་ཟག་ཡིན་པའི་ཕྱིར། ཁྱབ་སྟེ། རྣམ་བཤད་སྙིང་



པོ་རྒྱན་ལས། ཆད་མཐའ་ཡང་ལས་ཉོན་གྱི་དབང་གིས་སྐྱེ་བ་ཆད་པར་མ་ཟད།
སྙིང་རྗེ་དང་། སྨོན་ལམ་གྱི་དབང་གིས་སྐྱེ་བ་ཆད་པས་ཐོབ་པའི་མྱང་འདས་སོ།།
ཞེས་གསུངས་པའི་ཕྱིར། ལྟོས་ཤིག ཁོ་ན་རེ། སྲིད་པ་ཐ་མའི་ཉན་ཐོས་
སྒོམ་ལམ་པ་ཆོས་ཅན། སྐབས་འདིར་བསྟན་གྱི་སྲིད་པ་ལ་གནས་པར་ཐལ། ལས་
ཉོན་གྱིས་འཕངས་པའི་འཁོར་བ་ལ་གནས་པའི་ཕྱིར། ཁྱབ་པ་ཁས། འདོད་
ན༑ སྐབས་འདིར་བསྟན་གྱི་རྟག་མཐའ་ལ་གནས་པར་ཐལ། འདོད་པའི་ཕྱིར།
འདོད་ན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པར་ཐལ། འདོད་
པའི་ཕྱིར། ཁྱབ་སྟེ། ཊཱིཀྐ་ལས། རྟག་མཐའ་ཡང་ལས་ཉོན་གྱིས་ཉིང་མཚམས་
སྦྱར་ནས་རྒྱུན་རིང་པོར་འཇུག་པའི་དོན་ཡིན་གྱི། དེ་རྟག་དངོས་ཀྱི་མཐའ་ནི་
མ་ཡིན་ནོ། །ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་རྟག་མཐའི་སྒྲ་བཤད་
སྟོན་པའི་ལུང་ཡིན་པའི་ཕྱིར། ཁོ་ན་རེ། འཁོར་བ་བདེན་གྲུབ་ཆོས་ཅན། དོན་
དམ་ལ་ལྟོས་པའི་སྲིད་མཐའ་མ་ཡིན་པར་ཐལ། ཁྱོད་མེད་པའི་ཕྱིར། མྱང་
འདས་བདེན་གྲུབ་ཆོས་ཅན། དོན་དམ་ལ་ལྟོས་པའི་ཞི་མཐའ་མ་ཡིན་པར་ཐལ།
ཁྱོད་མེད་པའི་ཕྱིར། ཟེར་ན། འཁོར་བ་བདེན་གྲུབ་ཆོས་ཅན། ཡོད་མཐའ་
མ་ཡིན་པར་ཐལ། ཁྱོད་མེད་པའི་ཕྱིར། ཁྱབ་པ་ཁས། འདོད་ན། འཁོར་བ་
བདེན་གྲུབ་ཏུ་འཛིན་པའི་བློ་དེ་ཡོད་པའི་མཐར་འཛིན་མ་ཡིན་པར་ཐལ། འདོད་
པའི་ཕྱིར། འདོད་ན། ཡོད་པའི་མཐར་འཛིན་མེད་པར་ཐལ། འདོད་པའི་
ཕྱིར། ཡང་ཁོ་ན་རེ། དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་པའི་



གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར། །
དེར་ཐལ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་མྱང་འདས་
བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར། ཟེར་ན་རྩ་བར་མ་
ཁྱབ་སྟེ། རྟག་ཆད་ཀྱི་མཐའ་ལ་གནས་པའི་གང་ཟག་མེད་པར་ཐལ། རྟག་ཆད་
ཀྱི་མཐའ་མེད་པའི་ཕྱིར། ཁྱབ་པ་ཁས།
འབྲས་ཡུམ་ལ་ཉེ་རིང་གི་གཞི་ཤེས་བཤད་པ།
དེ་ནི་མཚན་མར་དམིགས་སྒོ་ནས། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། སྟོང་ཉིད་མངོན་སུམ་དུ་རྟོགས་མ་མྱོངས་
པའི་ཉན་ཐོས་སློབ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་ཆོས་ཅན། འབྲས་ཡུམ་ལ་རིང་བའི་གཞི་ཤེས་ཡིན་ཏེ། གཞི་ཤེས་
གང་ཞིག་སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པའི་ཕྱིར། བྱང་
སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་ཆོས་ཅན། འབྲས་ཡུམ་ལ་ཉེ་བའི་གཞི་ཤེས་ཡིན་ཏེ། ཐེག་དམན་གྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག སྙིང་
རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར།
གཉིས་པ་ནི། ཁ་ཅིག མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་



ཤེས་གང་ཞིག སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ་
དེ༑ འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། དེ་གང་ཞིག སྙིང་
རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ་དེ། འབྲས་
ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་
མ་མྱོངས་བའི་ཉན་ཐོས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་དོན་སྤྱིའི་
ཚུལ་གྱིས་རྟོགས་པའི་བློ་ཆོས་ཅན། ཟུར་དང་པོ་དེར་ཐལ། མཚོན་བྱ་དེའི་ཕྱིར།
མ་གྲུབ་ན། དེར་ཐལ། སྟོང་ཉིད་རྟོགས་མ་མྱོངས་པའི་ཉན་ཐོས་འཕགས་པའི་
རྒྱུད་ཀྱི་གཞི་ཤེས་ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར། འདོད་
མི་ནུས་ཏེ། མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་བློ་ཡིན་པའི་
ཕྱིར། སྟོང་ཉིད་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
བྱང་སེམས་སྦྱོར་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར།
དང་པོ་སླ། གཉིས་པ་གྲུབ་སྟེ། སྟོང་ཉིད་རྟོགས་པའི་ཉན་ཐོས་དགྲ་བཅོམ་གྱི་
རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་མཁྱེན་པ་ཡིན་པའི་ཕྱིར།
ཁ་ཅིག གཞི་ཤེས་གང་ཞིག འབྲས་ཡུམ་སྒྲུབ་པའི་ཐབས་མཁས་མ་ཡིན་
པ་ལ་ཞུགས་པ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། དེ་གང་
ཞིག འབྲས་ཡུམ་སྒྲུབ་པའི་ཐབས་མཁས་ལ་ཞུགས་པ་འབྲས་ཡུམ་ལ་ཉེ་བའི་
གཞི་ཤེས་ཀྱི་མཚན་ཉིད། ཟེར་ན། ཤེས་བྱ་ཆོས་ཅན། ཉན་ཐོས་ཀྱི་ཐེག་པ་
༧



དེ་འབྲས་ཡུམ་སྒྲུབ་པའི་ཐབས་མཁས་མ་ཡིན་པར་ཐལ། མཚན་ཉིད་དང་པོ་
དེ་འཐད་པའི་ཕྱིར། འདོད་ན། དམ་ཆོས་པད་དཀར་ལས། དྲང་སྲོང་ཆེན་
པོས་ཐེག་པ་གསུམ་བསྟན་པ། རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། ཞེས་
བཤད་པ་མི་འཐད་པར་ཐལ། འདོད་པའི་ཕྱིར། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན།
མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་དང་པོ་སླ། གཉིས་
པ་གྲུབ་སྟེ། ཐེག་ཆེན་གྱི་ཚོགས་ལམ་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། ཐེག་ཆེན་འཕགས་པའི་མཁྱེན་པ་ཡིན་པར་ཐལ། འདོད་པའི་ཕྱིར།
ཁ་ཅིག གཞི་ཤེས་གང་ཞིག སྙིང་རྗེ་ཆེན་པོ་དང་བྲལ་ཞིང་བདེན་འཛིན་
གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། གཞི་
ཤེས་གང་ཞིག སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་
རབ་ཀྱིས་ཟིན་པ་དེ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན།
མཚན་ཉིད་གཉིས་པ་མི་འཐད་དེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་
དགྲ་བཅོམ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་
ཅན། མཚོན་བྱ་ཕྱི་མ་དེར་ཐལ། མཚན་ཉིད་དེའི་ཕྱིར། རྟགས་དང་པོ་སླ།
གཉིས་པ་དེར་ཐལ། དེའི་རྒྱུད་ལ་སྙིང་རྗེ་ཆེན་པོ་ཡང་ཡོད། དེའི་རྒྱུད་ལ་སྟོང་
ཉིད་མངོན་སུམ་དུ་རྟོགས་པའི་ཤེས་རབ་ཀྱང་ཡོད་པའི་ཕྱིར། དང་པོ་གྲུབ་སྟེ།
དེ་ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར། གཉིས་པ་སླ། རྩ་



བར་འདོད་ན། དེ་ཆོས་ཅན། ཐེག་ཆེན་འཕགས་པའི་མཁྱེན་པ་ཡིན་པར་ཐལ།
འདོད་པའི་ཕྱིར། འདོད་མི་ནུས་སོ། སྟོང་ཉིད་མངོན་སུམ་དུ་རྟོགས་པའི་ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་
བྱ་ཕྱི་མ་དེར་ཐལ། མཚན་ཉིད་དེའི་ཕྱིར།
རང་ལུགས་དང་དེ་ལ་རྩོད་སྤོང་།
རང་ལུགས་ནི། གཞི་ཤེས་གང་ཞིག སྙིང་རྗེ་ཆེན་པོ་དང་བྲལ་ཞིང་། བདེན་
འཛིན་གྱིས་བཅིངས་པ་དེ་འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། ཐེག་
དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག
སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ་དེ།
འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད། དང་པོའི་ས་མཚམས་ཐེག་དམན་
གྱི་མཐོང་ལམ་ནས་ཐེག་དམན་གྱི་མི་སློབ་ལམ་གྱི་བར་ན་ཡོད། གཉིས་པའི་ས་
མཚམས། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། དང་
པོ་དང་མི་མཐུན་ཕྱོགས་ཀྱི་གཞི་ཤེས་དོན་གཅིག གཉིས་པ་དང་གཉེན་པོ་ཕྱོགས་
ཀྱི་གཞི་ཤེས་དོན་གཅིག རྩོད་པ་སྤོང་བ་ལ། ཁ་ཅིག ཐེག་ཆེན་ལམ་དུ་
འཇུག་ཁ་མའི་ཉན་ཐོས་དགྲ་བཅོམ་པའི་རྒྱུད་ཀྱི་གཞི་ཤེས་ཆོས་ཅན། སྙིང་རྗེ་
41



ཆེན་པོ་དང་བྲལ་བར་ཐལ། འབྲས་ཡུམ་ལ་རིང་བའི་གཞི་ཤེས་ཡིན་པའི་ཕྱིར།
རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། ཐེག་ཆེན་ལམ་དུ་འཇུག་ཁ་
མའི་ཉན་ཐོས་དགྲ་བཅོམ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་ཐེག་ཆེན་ལམ་
དུ་འཇུག་ཁ་མ་ཡོད་པའི་ཕྱིར་ན། འདིར་མ་ཁྱབ། རྩ་བར་འདོད་མི་ནུས་ཏེ།
ཁྱོད་ཐེག་ཆེན་སེམས་བསྐྱེད་རང་རྒྱུད་ལ་སྐྱེ་ཁ་མའི་གང་ཟག་ཡིན་པའི་ཕྱིར། ཞེས་
གསུངས། ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པར་ཐལ།
ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་པ་ཡོད་པའི་ཕྱིར། ཁྱབ་པ་སོང་།
ཁོ་ན་རེ། ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པར་ཐལ། ཐེག་
ཆེན་གྱི་ཚོགས་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པའི་ཕྱིར། ཟེར་
ན༑ ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཆོས་ཅན། ཁྱོད་ཐེག་
ཆེན་ལམ་ཞུགས་ཀྱི་གང་ཟག་ཡིན་པར་ཐལ། ཁྱོད་ཐེག་ཆེན་ལམ་ཞུགས་ཀྱི་ཉན་
ཐོས་དགྲ་བཅོམ་ཡིན་པའི་ཕྱིར། མ་གྲུབ་ན། དེ་ཡོད་པར་འབུད། འདོད་ན།
དེ་ཆོས་ཅན། ཐེག་ཆེན་གྱི་གང་ཟག་ཡིན་པར་ཐལ། འདོད་པའི་ཕྱིར།
མི་མཐུན་ཕྱོགས་ཀྱི་གཞི་ཤེས་བཤད་པ།
གཟུགས་སོགས་ཕུང་པོ་སྟོང་ཉིད་དང་། །ཞེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས། དང་པོ་ནི། སྟོང་ཉིད་རྟོགས་མ་མྱོང་བའི་
N



ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་ཆོས་ཅན། མི་མཐུན་ཕྱོགས་ཀྱི་གཞི་ཤེས་ཡིན་ཏེ། གཞི་ཤེས་གང་
ཞིག ཐབས་ཤེས་ཁྱད་པར་ཅན་དང་བྲལ་བའི་ཕྱིར། གཉིས་པ་ནི། ཁ་ཅིག་
གཞི་ཤེས་གང་ཞིག མཚན་འཛིན་གྱིས་བཅིངས་པ་དེ་མི་མཐུན་ཕྱོགས་ཀྱི་
གཞི་ཤེས་ཀྱི་མཚན་ཉིད། དེ་གང་ཞིག མཚན་འཛིན་གྱི་གཉེན་པོ་བྱེད་པ་དེ།
གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད། ཟེར་ན། སྟོང་ཉིད་རྟོགས་མ་མྱོང་
བའི་ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཁ་མའི་རྒྱུད་ཀྱི་གཞི་ཤེས་ཆོས་
ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་གཉིས་གྲུབ་
སྟེ༑ ཆོས་ཅན་དེ་ཡིན་པའི་ཕྱིར། འདོད་ན། དེ་ཆོས་ཅན། སྙིང་རྗེ་ཆེན་པོ་
དང་བྲལ་བར་ཐལ། འདོད་པའི་ཕྱིར། མཚན་ཉིད་གཉིས་པ་ལ། གཉེན་པོ་
ཕྱོགས་ཀྱི་གཞི་ཤེས་ཡིན་ན་སྟོང་ཉིད་མངོན་སུམ་དུ་རྟོགས་པས་ཁྱབ་པར་ཐལ།
མཚན་ཉིད་དེ་འཐད་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་མི་རྟག་
སོགས་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར།
ཁ་ཅིག གཞི་ཤེས་གང་ཞིག ཐབས་ཤེས་ཁྱད་པར་ཅན་དང་བྲལ་བ་མི་
མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག ཐབས་ཤེས་ཁྱད་
པར་ཅན་གྱིས་ཟིན་པ་གཉེན་པོ་ཕྱོགས་ཀྱི་གཞི་ཤེས་མཚན་ཉིད། ཟེར་ན། སྟོང་
ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་
བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་གཉིས་



པ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་ཆོས་ཅན།
ཐེག་ཆེན་གྱི་གཞི་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་
ཅན། ཐེག་ཆེན་གྱི་ལམ་བདེན་ཡིན་པར་ཐལ། འདོད་པའི་ཕྱིར། འདོདན། །
སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་
བའི་བྱང་སེམས་ཚོགས་ལམ་པ་དེས་ཐེག་ཆེན་གྱི་ལམ་བདེན་ཐོབ་པར་ཐལ།
འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་དེ་མ་ཐོབ་པར་ཐལ།
ཁྱོད་ཐེག་ཆེན་སོ་སྐྱེ་ཡིན་པའི་ཕྱིར། གཞན་ཡང་། ཐེག་ཆེན་གང་ཟག་གི་རྒྱུད་
ཀྱི་གཞི་ཤེས་ཡིན་ན། ཐེག་ཆེན་གྱི་གཞི་ཤེས་ཡིན་དགོས་པར་ཐལ། དེ་འདྲ་
བ་དེ་ཐེག་ཆེན་གྱི་གཞི་ཤེས་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་འགོག་བདེན་
ཆོས་ཅན། ཐེག་ཆེན་གྱི་འགོག་བདེན་ཡིན་པར་ཐལ། ཐེག་ཆེན་གྱི་གང་ཟག་
གི་རྒྱུད་ཀྱི་འགོག་བདེན་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་
ཅན། རང་ཐོབ་བྱེད་ཀྱི་ཐབས་སུ་གྱུར་བའི་ཐེག་ཆེན་གྱི་ལམ་བདེན་ལ་བརྟེན་
ནས་ཐོབ་པར་ཐལ། འདོད་པའི་ཕྱིར། གཞན་ཡང་། སྟོང་ཉིད་མངོན་སུམ་
དུ་རྟོགས་པའི་ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཁ་མའི་གཞི་ཤེས་ཆོས་
ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་དང་པོ་
སླ༑ གཉིས་པ་གྲུབ་སྟེ། དེའི་རྒྱུད་ལ་ཐབས་ཤེས་ཁྱད་པར་ཅན་ཡོད་པའི་ཕྱིར། །
འདོད་ན། དེ་ཆོས་ཅན། འབྲས་ཡུམ་ལ་ཉེ་བའི་གཞི་ཤེས་ཡིན་པར་ཐལ། འདོད་



པའི་ཕྱིར། འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ། འདོད་
པའི་ཕྱིར། ཁྱབ་སྟེ། བྱང་ཆུབ་ལ་ཉེ་བའི་སྦྱོར་བ་ཡིན་ན། ཐེག་ཆེན་འཕགས་
པའི་མཁྱེན་པ་ཡིན་དགོས་པའི་ཕྱིར། ཁ་ཅིག གཞི་ཤེས་གང་ཞིག བྱང་
ཆུབ་ཀྱི་སེམས་དང་བྲལ་ཞིང་། བདེན་འཛིན་གྱིས་བཅིངས་པ་དེ། མི་མཐུན་
ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག བྱང་ཆུབ་ཀྱི་སེམས་དང་
སྟོང་ཉིད་རྟོགས་པའི་ཤེས་རབ་ཀྱིས་ཟིན་པ་དེ། གཉེན་པོ་ཕྱོགས་ཀྱི་གཞི་ཤེས་
ཀྱི་མཚན་ཉིད། ཟེར་ན། ཕྱི་མ་གོང་དུ་བཀག་ཟིན། དང་པོ་མི་འཐད་དེ། སྟོང་
ཉིད་རྟོགས་མ་མྱོང་བའི་ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཁ་མའི་རྒྱུད་
ཀྱི་གཞི་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་
རྣམས་གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་ན། ཐེག་དམན་འཕགས་
པའི་མཁྱེན་པ་ཡིན་པར་ཐལ། འདོད་པའི་ཕྱིར།
རང་ལུགས་དང་དེ་ལ་རྩོད་སྤོང་།
རང་ལུགས་ནི། གཞི་ཤེས་གང་ཞིག ཐབས་ཤེས་ཁྱད་པར་ཅན་དང་བྲལ་
བ་དེ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། ཐེག་དམན་གྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་གང་ཞིག ཐབས་
ཤེས་ཁྱད་པར་ཅན་གྱིས་ཟིན་པ་དེ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད།
ང



རྩོད་པ་སྤོང་བ་ལ། ཁ་ཅིག སྟོང་ཉིད་རྟོགས་མ་མྱོང་བའི་ཉན་ཐོས་དགྲ་བཅོམ་
ཐེག་ཆེན་ལམ་དུ་འཇུག་ཁ་མའི་རྒྱུད་ཀྱི་གཞི་ཤེས་ཆོས་ཅན། མི་མཐུན་ཕྱོགས་
ཀྱི་གཞི་ཤེས་ཡིན་པར་ཐལ། མཚན་ཉིད་འཐད་པའི་ཕྱིར། དང་པོ་སླ། གཉིས་
པ་གྲུབ་སྟེ། དེ་འདྲའི་གང་ཟག་གི་རྒྱུད་ལ་ཐབས་ཤེས་ཁྱད་པར་ཅན་མེད་པའི་
ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་ལ་ཤེས་རབ་ཁྱད་པར་ཅན་
མེད་པའི་ཕྱིར། དེའི་རྒྱུད་ལ་སྟོང་ཉིད་རྟོགས་པའི་ཤེས་རབ་མེད་པའི་ཕྱིར། རྩ་
བར་འདོད་ན། དེ་ཆོས་ཅན། ཐེག་དམན་འཕགས་པའི་མཁྱེན་པ་ཡིན་པར་
ཐལ། འདོད་པའི་ཕྱིར། སྐྱོན་དེ་སྤོང་དཀའ་ན། གཞི་ཤེས་གང་ཞིག་ཐབས་
ཁྱད་པར་ཅན་དང་བྲལ་ཞིང་བདེན་འཛིན་གྱིས་བཅིངས་པ། མི་མཐུན་ཕྱོགས་
ཀྱི་གཞི་ཤེས་ཀྱི་མཚན་ཉིད། གཅིག་ཤོས་སྔར་ལྟར་འཇོག སྦྱིན་ལ་སོགས་
ལ་ངར་འཛིན་མེད། །ཅེས་སོགས་ཀྱི་སྐབས་སུ། བྱང་སེམས་མཐོང་ལམ་པའི་
རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན།།
གཉེན་པོ་ཕྱོགས་ཀྱི་གཞི་ཤེས་ཡིན་ཏེ། ཐེག་དམན་གྱི་རྟོགས་རིགས་སུ་གནས་
པའི་ཐེག་ཆེན་འཕགས་པའི་མཁྱེན་པ་གང་ཞིག ཐབས་ཤེས་ཁྱད་པར་ཅན་
གྱིས་ཟིན་པའི་ཕྱིར། མཐའ་དཔྱད་པ་ལ་གཟུགས་སོགས་ཕུང་བོ་སྟོང་ཉིད་དང༌།།
ཞེས་པའི་སྐབས་བཞིན་བྱེད་དོ། །



གཞི་ཤེས་ཀྱི་སྦྱོར་བ་བཤད་པ།
གཟུགས་སོགས་དེ་མི་རྟག་སོགས་དང་། །ཞེས་སོགས་ཀྱི་སྐབས་སུ། སྦྱོར་
བ་དང་མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་སྐབས་ནས་བསྟན་
པའི་བྱང་སེམས་ཀྱི་སྦྱོར་བ་ལ་བཅུ་ཡོད་དེ། གཟུགས་སོགས་བདེན་མེད་དུ་རྟོགས་
པའི་བྱང་སེམས་ཀྱི་སྦྱོར་བ་སོགས་བཅུ་ཡོད་པའི་ཕྱིར། གཉིས་པ་ལ། ཁ་ཅིག
གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་
དང་། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་
པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྦྱོར་བའི་མཚན་ཉིད་ཡིན་ཟེར་
ན༑ གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། སེམས་
དཔའི་རྣལ་འབྱོར་ཡིན་པར་ཐལ། གཞི་ཤེས་ཀྱི་སྦྱོར་བ་ཡིན་པའི་ཕྱིར། ཁྱབ་
པ་ཁས། རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་མཐོང་
ལམ་གཞི་ཤེས་ཡིན་པའི་ཕྱིར། ཁ་ཅིག དེ་སེམས་དཔའི་རྒྱུད་ཀྱི་གཞི་ཤེས་
སྦྱོར་བའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་
སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་
གྲུབ་སྟེ། གང་ཟག་གི་བདག་མེད་རྟོགས་པའི་ཐེག་ཆེན་གྱི་མཐོང་ལམ་གཞི་ཤེས་
ཡིན་པའི་ཕྱིར། འདོད་ན། དེ་ཆོས་ཅན། དོན་དམ་པའི་སྡོད་ལུགས་ལ་ཕྱིན་
ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ།



འདོད་པའི་ཕྱིར། འདོད་ན། གང་ཟག་གི་བདག་མེད་སྟོང་ཉིད་ཡིན་པར་ཐལ།
འདོད་པའི་ཕྱིར། ཁ་ཅིག གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་
པར་ལ་ཕྱིན་ཅི་ལོག་ཏུ་ཞེན་པ་དང་། དོན་དམ་པའི་སྡོད་ལུགས་ལ་ཕྱིན་ཅི་ལོག་
ཏུ་ཞེན་པ་གང་རུང་གི་གཉེན་པོར་སྒོམ་པའི་སེམས་དཔའི་རྣལ་འབྱོར། སེམས་
དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད། ཟེར་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
མ་གྲུབ་ན། དེར་ཐལ། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པའི་
གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་
ཕྱིར། རྩ་བར་འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་
པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། སྐབས་
འདིར་སྟོང་པ་ཉིད་ཀྱི་རྣམ་པ་ཅན་གྱི་ལམ་བཤད་པ་ནི། གང་གིས་ཟིན་པའི་ལམ་
དེ་ཉིད་བསྟན་པ་ཡིན་གྱི་གཞི་ཤེས་སྦྱོར་བའི་མཚོན་བྱེད་ནི། གཞི་ཤེས་ཀྱི་རྣམ་
པ་ཅན་དུ་ཤེས་པར་བྱའོ། །ཞེས་གསུངས་པའི་ཕྱིར། ཁ་ཅིག དེ་སྐབས་
འདིར་དངོས་སུ་བསྟན་པའི་སྦྱོར་བའི་མཚན་ཉིད་ཟེར་ན། གང་ཟག་གི་བདག་
མེད་མངོན་སུམ་དུ་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། གཞི་ཀུན་རྫོབ་པའི་
སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་
པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་
48.



འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པ་མ་ཡིན་པར་
ཐལ། འདོད་པའི་ཕྱིར། །
རང་ལུགས་དང་དེ་ལ་རྩོད་སྤོང་།
རང་ལུགས་ནི། གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་
ཅི་ལོག་ཏུ་ཞེན་པ་དང་། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ་
གང་རུང་གི་གཉེན་པོར་སྒོམ་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་
སྐབས་སུ་བསྟན་པའི་བྱང་སེམས་ཀྱི་སྦྱོར་བའི་མཚན་ཉིད། དབྱེ་ན་བཅུ་ཡོད།
ས་མཚམས་ནི་ཐེག་ཆེན་གྱི་ཚོགས་ལམ་ནས་ས་བཅུའི་རྒྱུན་མཐའི་བར་ན་ཡོད།
གཞུང་འདིའི་སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་ན་ཐེག་
ཆེན་གྱི་རྟོགས་རིགས་སུ་གནས་པས་ཁྱབ་སྟེ། དཔེར་ན་སྟོང་ཉིད་དོན་སྤྱིའི་ཚུལ་
གྱིས་རྟོགས་པའི་ཐེག་ཆེན་གྱི་སྦྱོར་ལམ་བཞིན། གཞུང་འདིའི་བསྟན་བྱའི་གཙོ་
བོར་གྱུར་བའི་བྱང་སེམས་ཀྱི་སྦྱོར་བ་ཡིན་ན་ཐེག་དམན་གྱི་རྟོགས་རིགས་སུ་གནས་
པས་ཁྱབ། དཔེར་ན་མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་
ཐེག་ཆེན་གྱི་སྦྱོར་ལམ་བཞིན། གཞུང་འདིའི་བསྟན་བྱའི་གཙོ་བོར་གྱུར་བའི་
ཐེག་ཆེན་གྱི་སྦྱོར་བ་ཡིན་ན། གཞུང་འདིའི་ཤུགས་བསྟན་གྱི་སྦྱོར་བ་ཡིན་དགོས།
གཞུང་འདིའི་ཤུགས་བསྟན་གྱི་སྦྱོར་བ་ཡིན་ན། གཞུང་འདིའི་བསྟན་བྱའི་གཙོ་



བོར་གྱུར་བའི་སྦྱོར་བ་ཡིན་མི་དགོས་ཏེ། བདེན་འཛིན་གྱིས་བཅིངས་པའི་ཉན་
ཐོས་ཀྱི་སྦྱོར་ལམ་དེ་གཞུང་འདིའི་ཤུགས་བསྟན་གྱི་སྦྱོར་བ་ཡིན་པའི་ཕྱིར། རྩོད་
པ་སྤོང་བ་ལ། ཁ་ཅིག བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་
ཐལ། བྱང་སེམས་གྱི་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་
ཀྱི་གཞལ་བྱར་གྱུར་བའི་ཀུན་རྫོབ་བདེན་པ་དང་། དོན་དམ་པའི་བདེན་པ་གང་
རུང་ཡོད་པར་ཐལ། འདོད་པའི་ཕྱིར། འདོད་ན། སེམས་ཅན་དེའི་གཞལ་བྱ་
ཡིན་པར་ཐལ། འདོད་པའི་ཕྱིར། འདོད་ན། སེམས་ཅན་དེ་སེམས་ཅན་བདེན་
སྟོང་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་གཞལ་བྱ་ཡིན་
པར་ཐལ། དེ་དེའི་རྒྱུད་ཀྱི་སེམས་ཅན་སྡུག་བསྔལ་དང་བྲལ་བར་འདོད་པའི་
རྣམ་པ་ཅན་གྱི་བློ་དེའི་གཞལ་བྱ་ཡིན་པའི་ཕྱིར། རྟགས་སོང་། ཟེར་ན། མ་
ཁྱབ་སྟེ། སེམས་ཅན་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོའི་གཞལ་
བྱ་ཡིན་པར་ཐལ། དེ་དེའི་ཡུལ་ཡིན་པའི་ཕྱིར། དེར་ཐལ། རྫོགས་པའི་བྱང་
ཆུབ་དེ་བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཀྱི་ཡུལ་ཡིན་
པའི་ཕྱིར། མ་གྲུབ་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། རྫོགས་
པའི་བྱང་ཆུབ་ཁྱོད་ཀྱི་ཡུལ་ཡིན་པར་ཐལ། ཁྱོད་རྫོགས་པའི་བྱང་ཆུབ་དོན་གཉེར་
གྱི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། དེའི་རྒྱུད་ཀྱི་ཀུན་
རྫོབ་སེམས་བསྐྱེད་དེས་རྫོགས་པའི་བྱང་ཆུབ་རྟོགས་པར་ཐལ། རྫོགས་པའི་བྱང་
50



ཆུབ་དེ་དེའི་ཡུལ་ཡིན་པའི་ཕྱིར། རྟགས་ཁས། འདོད་ན། དེ་ཡེ་ཤེས་ཆོས་སྐུ་
འཇལ་བྱེད་ཀྱི་ཚད་མ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན།
དེ་ཆོས་ཅན། ཁྱོད་རྗེས་དཔག་ཚད་མ་ཡིན་པར་ཐལ། ཁྱོད་བྱང་སེམས་མཐོང་
ལམ་པའི་རྒྱུད་ཀྱི་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པའི་ཕྱིར། ཟེར་
ན༑ བྱང་སེམས་མཐོང་ལམ་པའི་ཚད་མ་ཆོས་ཅན། དེར་ཐལ། དེའི་ཕྱིར། །
༈ དེ་མ་རྫོགས་དང་རབ་རྫོགས་དང་། །ཞེས་སོགས་ཀྱི་སྐབས་སུ། སྦྱོར་བ་
དང་མཐའ་དཔྱད་པ་གཉིས། དང་པོ་ནི། རྣམ་བཤད་སྙིང་པོ་རྒྱན་ལྟར་ན། གཞན་
དབང་ལ་བདེན་པར་ཞེན་པའི་བློ་ཆོས་ཅན། ཁྱོད་ལ་ཡོན་ཏན་གྱི་བརྟེན་དུ་མ་
རྫོགས་པ་ཞེས་བྱ་སྟེ། ཁྱོད་ཀྱི་ཡོན་ཏན་སྐྱེད་པའི་གེགས་བྱེད་པའི་ཕྱིར། གཞན་
དབང་བདེན་མེད་དུ་རྟོགས་པའི་བློ་ཆོས་ཅན། ཁྱོད་ལ་ཡོན་ཏན་གྱི་རྟེན་དུ་རྫོགས་
པ་ཞེས་བྱ་སྟེ། ཁྱོད་ལ་བརྟེན་ནས། མི་མཐུན་ཕྱོགས་སྤོང་ནུས་ཤིང་། ཡོན་
ཏན་གོང་ནས་གོང་དུ་འཕེལ་བར་འགྱུར་བའི་ཕྱིར། གསེར་ཕྲེང་ལྟར་ན། གང་
ཟག་དང་ཆོས་ཀྱི་བདག་གཉིས་ཆོས་ཅན། མ་རྫོགས་པ་ཞེས་བྱ་སྟེ། ཚད་མས་
མ་གྲུབ་པའི་ཕྱིར། བདག་མེད་གཉིས་ཆོས་ཅན། རྫོགས་པ་ཞེས་བྱ་སྟེ། ཚད་
མས་གྲུབ་པའི་ཕྱིར།



མཚན་ཉིད་གསུམ་གྱི་རྣམ་གཞག་བཤད་པ།
གཉིས་པ་ནི། འདིར་མཚན་ཉིད་གསུམ་གྱི་རྣམ་གཞག་བཤད་ན། ཡོངས་
གྲུབ་མ་ཡིན་པ་གང་ཞིག དངོས་མེད་དུ་དམིགས་པ་ཀུན་བཏགས་ཀྱི་མཚན་
ཉིད། ཀུན་བཏགས་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། མཚན་ཉིད་ཡོངས་
སུ་ཆད་པའི་ཀུན་བཏགས་དང་། རྣམ་གྲངས་པའི་དེ་གཉིས། དང་པོ་ནི། བདག་
གཉིས་ལྟ་བུ། གཉིས་པ་ནི། ཤེས་བྱ་དང་གཞལ་བྱ་ལྟ་བུ། རང་གི་རྒྱུ་རྐྱེན་
ལས་སྐྱེས་པ་གཞན་དབང་གི་མཚན་ཉིད། དབྱེ་ན། དག་པའི་གཞན་དབང་དང་
མ་དག་པའི་གཞན་དབང་གཉིས། རྣམ་དག་གི་དམིགས་པ་མཐར་ཐུག་ཡོངས་
གྲུབ་ཀྱི་མཚན་ཉིད། སྒྲས་བརྗོད་རིགས་ཀྱི་སྒོ་ནས་དབྱེ་ན། འགྱུར་མེད་ཡོངས་
གྲུབ་དང་། ཕྱིན་ཅི་མ་ལོག་པའི་དེ་གཉིས། དང་པོ་ནི། ཆོས་ཉིད་ལྟ་བུ། གཉིས་
པ་ནི། ཆོས་ཉིད་ལ་མཉམ་པར་བཞག་པའི་མཉམ་གཞག་ལྟ་བུ། ཁོ་ན་རེ། གང་
ཟག་གི་བདག་མེད་ཆོས་ཅན། ཡོངས་གྲུབ་ཡིན་པར་ཐལ། རྣམ་དག་གི་དམིགས་
པ་མཐར་ཐུག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཉོན་
སྒྲིབ་རྣམ་པར་དག་བྱེད་ཀྱི་བར་ཆད་མེད་ལམ་གྱི་དམིགས་པ་མཐར་ཐུག་ཡིན་
པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དམིགས་
པ་མཐར་ཐུག་ཡིན་པའི་ཕྱིར་ཟེར་ན། མ་ཁྱབ། རྩ་བར་འདོད་ན། དེ་ཆོས་
ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར་ཟེར་ན། གང་ཟག་



གི་བདག་མེད་ཆོས་ཅན། ཁྱོད་རྣམ་དག་གི་དམིགས་པ་མཐར་ཐུག་མ་ཡིན་པར་
ཐལ། ཁྱོད་ལས་རྟོགས་པར་དཀའ་བའི་རྣམ་དག་གི་དམིགས་པ་ཡོད་པའི་ཕྱིར།
དེར་ཐལ། ཆོས་ཀྱི་བདག་མེད་དེ་དེ་ཡིན་པའི་ཕྱིར། གཞན་ཡང་། ཉན་ཐོས་
དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སྤངས་པ་མཐར་ཐུག་ཡིན་པར་
ཐལ། ཉན་ཐོས་ཀྱི་སྤངས་པ་མཐར་ཐུག་ཡིན་པའི་ཕྱིར། ཁྱད་པ་ཐལ་འགྱུར་
ཕྱི་མ་ལ་ཁས། ཁོ་ན་རེ། རྣམ་དག་གི་དམིགས་པ་མཐར་ཐུག་ཡོངས་གྲུབ་ཀྱི་
མཚན་ཉིད་མ་ཡིན་པར་ཐལ། དེ་མེད་པའི་ཕྱིར། དེར་ཐལ། རྣམ་དག་གི་
དམིགས་པ་མེད་པའི་ཕྱིར། རང་བཞིན་རྣམ་དག་གི་དམིགས་པ་ཡང་མེད། བློ་
བུར་རྣམ་དག་གི་དམིགས་པ་ཡང་མེད་པའི་ཕྱིར་ཟེར་ན། མ་ཁྱབ་སྟེ། རྣམ་
དག་སྒོམ་ལམ་ཡིན་པ་མེད་པར་ཐལ། རང་བཞིན་རྣམ་དག་སྒོམ་ལམ་ཡིན་པ་
ཡང་མེད། བློ་བུར་རྣམ་དག་སྒོམ་ལམ་ཡིན་པ་ཡང་མེད་པའི་ཕྱིར། འཁོར་
གསུམ། ཐལ་འགྱུར་དང་པོ་མི་འཐད་དེ། རྫས་སུ་ཡོད་པར་ཐལ། ལུང་དེའི་
ཕྱིར། ཁྱབ་པ་ཁས།
གཞི་ཤེས་སྦྱོར་བའི་མཉམ་ཉིད་བཤད་པ།
གཟུགས་ལ་སོགས་ལ་རློམ་མེད་པ། །ཞེས་སོགས་ཀྱི་སྐབས་སུ་སྦྱོར་བ་དང་
མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་སྐབས་སུ་བསྟན་པའི་བྱང་
53



སེམས་ཀྱི་སྦྱོར་བའི་མཉམ་ཉིད་ལ་བཞི་ཡོད་དེ། གཟུགས་སོགས་བདག་མེད་
དུ་རྟོགས་པའི་བྱང་སེམས་ཀྱི་སྦྱོར་བའི་མཉམ་ཉིད་སོགས་བཞི་ཡོད་པའི་ཕྱིར།
གཉིས་པ་ནི། ཁ་ཅིག་གཞིའི་དབྱེ་བ་དང་མཚན་མཚོན་དང་ཡུལ་ཅན་ལ་བདེན་
ཞེན་འགོག་པའི་སེམས་དཔའི་རྣལ་འབྱོར། གཞི་ཤེས་ཀྱི་སྦྱོར་བའི་མཉམ་ཉིད་
ཀྱི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་
ལམ་ཆོས་ཅན། སེམས་དཔའི་རྣལ་འབྱོར་ཡིན་པར་ཐལ། གཞི་ཤེས་ཀྱི་སྦྱོར་
བའི་མཉམ་ཉིད་ཡིན་པའི་ཕྱིར་ཏེ། གཞི་ཤེས་ཀྱི་སྦྱོར་བའི་འཛིན་སྟངས་ཡིན་
པའི་ཕྱིར། ཁ་ཅིག དེ་སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བའི་མཉམ་
ཉིད་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་
ཅན་དེའི་ཕྱིར། རྩ་བར་འདོད་ན། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་
འཛིན་སྟངས་ཡིན་པར་ཐལ། འདོད་པའི་ཕྱིར། འདོད་ན། སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བ་ཡིན་པར་ཐལ། འདོད་པའི་ཕྱིར། འདོད་ན། ཐེག་
དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁ་ཅིག གཞི་
ཤེས་ཀྱི་ངོ་བོ་དང་དབྱེ་བ་དང་མཚན་མཚོན་དང་ཡུལ་ཅན་ལ་བདེན་ཞེན་འགོག་
པའི་སྦྱོར་བའི་འཛིན་སྟངས་དེ། སྦྱོར་བའི་མཉམ་ཉིད་ཀྱི་མཚན་ཉིད་ཟེར་ན།
བདེན་འཛིན་གྱིས་བཅིངས་བའི་ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། དེར་ཐལ། ཉན་ཐོས་ཀྱི་སྦྱོར་བའི་མཉམ་
54



ཉིད་ཡིན་པའི་ཕྱིར་ཏེ། ཉན་ཐོས་ཀྱི་སྦྱོར་བ་ཡིན་པའི་ཕྱིར།
རང་ལུགས་ལ་གཞི་ཤེས་སྦྱོར་བའི་མཉམ་ཉིད་ཀྱི་
མཚན་ཉིད་སོགས་བཤད་པ།
རང་ལུགས་ནི། གཞིའི་ངོ་བོ་དང་དབྱེ་བ་དང་མཚན་མཚོན་ལ་བདེན་ཞེན་འགོག་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྐབས་
སུ་བསྟན་པའི་བྱང་སེམས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད། དབྱེ་ན་བཞི་
ཡོད། ས་མཚམས་ཐེག་ཆེན་ཀྱི་ཚོགས་ལམ་ནས་རྒྱུན་མཐའི་བར་ན་ཡོད། རྫོང་
སྤོང་ལ། ཁ་ཅིག སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་
པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་ཀྱི་སྦྱོར་
བ་ཡིན་པའི་ཕྱིར། ཞེས་ཟེར།
55



སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་
ཤེས་བཟོད་བཅུ་དྲུག་བཤད་པ།
སྡུག་བསྔལ་ལ་སོགས་བདེན་པ་ལ། །ཞེས་སོགས་ཀྱི་སྐབས་སུ་སྦྱོར་བ་དང་
མཐའ་དཔྱད་པ་གཉིས། དང་པོ་ནི། ཐེག་ཆེན་གྱི་མཐོང་ལམ་ཤེས་བཟོད་སྐད་
ཅིག་མ་བཅུ་དྲུག་ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་གྱི་
མཐོང་ལམ་ཡིན་ཏེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་བདེན་པ་
མངོན་རྟོགས་ཡིན་པའི་ཕྱིར། གཉིས་པ་ནི། ཁ་ཅིག སྤྲོས་བྲལ་མངོན་སུམ་
དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ་སྐབས་འདིར་དངོས་སུ་བསྟན་
པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་
རྟོགས་པ་མངོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། གཞན་ཡང་། ཐེག་ཆེན་
གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སྟོང་ཉིད་ལ་
རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་
ཆོས་ཅན། མཚོན་བྱ་དེ་ཐལ། མཚན་ཉིད་དེའི་ཕྱིར། རྟགས་སླ། འདོད་ན།
སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་
མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཏུ་གྲངས་མ་ངེས་པར་ཐལ། འདོད་
པའི་ཕྱིར། ༈ རང་ལུགས་ནི། སྤྲོས་བྲལ་མངོན་སུམ་དུ་རྟོགས་པའི་སྐབས་



འདིར་དངོས་སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་
དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད། ཡང་ན། འདའ་
བྱའི་མཐོང་ལམ་ཤུགས་ལ་འཕེན་པར་བྱེད་པའི་སྐབས་འདིར་དངོས་སུ་བསྟན་
པའི་འདའ་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ་དེའི་མཚན་ཉིད། དབྱེ་
ན་བཅུ་དྲུག་ཡོད། རྩོད་སྤོང་ལ། ཁོ་ན་རེ། ཐེག་ཆེན་གྱི་མཐོང་ལམ་ཆོས་
ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་
ཐལ། སྐབས་འདིར་དངོས་སུ་བསྟན་པ་གང་ཞིག ཐེག་ཆེན་གྱི་མཐོང་ལམ་
ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། མངོན་སུམ་མ་ཡིན་པར་ཐལ།
ཁྱོད་དང་རྟོག་པའི་གཞི་མཐུན་ཡོད་པའི་ཕྱིར། ཡང་ཁ་ཅིག ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་ཕྱི་མ་དེར་ཐལ།
མཚོན་བྱ་དེའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་མཐོང་ལམ་ཤེས་
བཟོད་སྐད་ཅིག་མ་བཅུ་དྲུག་སྐབས་འདིར་བསྟན་པའི་ཐེག་ཆེན་གྱི་མཐོང་ལམ་
ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ཀྱི་ཤུགས་ཀྱི་གཞལ་བྱར་གྱུར་བའི་མ་ཡིན་དགག་ཡོད་པར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་གཞལ་བྱ་ཡིན་ན། དོན་དམ་བདེན་པ་ཡིན་
དགོས་པའི་ཕྱིར། རྟགས་འབུད། ཡང་ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་དེ་འདའ་བྱའི་མཐོང་ལམ་མ་ཡིན་པར་ཐལ། མཚན་ཉིད་ཕྱི་མ་དེ་
འཐད་པའི་ཕྱིར། འདོད་ན། དེ་འདའ་བྱའི་ས་མ་ཡིན་པར་ཐལ། འདོད་པའི་
དུ7



ཕྱིར་ན་མ་ཁྱབ། འདོད་ན། འདའ་བྱའི་ས་དགུ་མེད་པར་ཐལ། འདོད་པའི་
ཕྱིར། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན།
འདའ་བྱའི་མཐོང་ལམ་མ་ཡིན་པར་ཐལ། འདའ་བྱེད་ཀྱི་མཐོང་ལམ་ཡིན་པའི་
ཕྱིར། མ་གྲུབ་ན། དེ་དེར་ཐལ། འདའ་བྱེད་ཀྱི་མཐོང་ལམ་ཡོད་པའི་ཕྱིར། །
༈ ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་
གྱི་ཞེས་སོགས་ཀྱི་སྐབས་སུ། དགག་བཞག་གཉིས། དང་པོ་ནི། ཁ་ཅིག གཞུང་
འདི་ཉན་ཐོས་རང་རྒྱུད་ཀྱི་སྒོམ་ལམ་དངོས་སུ་མི་སྟོན་པའི་རྒྱུ་མཚན་འཆད་པ་
ཡིན་ཟེར་ན། དེ་མི་འཐད་དེ། མི་རྟག་སོགས་བཅུ་དྲུག་གོམས་པ་ལྷུར་ལེན་
གྱི་སྒོ་ནས་སྒོམ་པར་བྱེད་པའི་ཉན་ཐོས་ཀྱི་སྒོམ་ལམ་མེད་པར་ཐལ། གཞུང་
འདི་མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་སྒོམ་པར་བྱེད་པའི་སྒོམ་
ལམ་སྐབས་འདིར་དངོས་སུ་མི་སྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་
པའི་ཕྱིར། ཁྱབ་སྟེ། ཉི་སྣང་ལས་ཐམས་ཅད་ཤེས་པ་ཉིད་ལ་སྒོམ་པའི་ལམ་
མེད་པའི་ཕྱིར། ཞེས་བཤད་པའི་ཕྱིར། རྩ་རྟགས་མ་གྲུབ་ན་དམ་བཅའ་དང་
པོ་ལ། གཞན་ཡང་། གཞུང་འདིའི་ཤུགས་ཀྱི་བསྟན་བྱའི་གཙོ་བོར་གྱུར་བའི་
མཐོང་ལམ་དེ། ཉན་ཐོས་རང་རྒྱུད་ཀྱི་མཐོང་ལམ་ལ་བྱེད་རིགས་པར་ཐལ།
སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་དེའི་རྒྱུད་ཀྱི་སྒོམ་ལམ་ལ་བྱེད་པའི་
ཕྱིར། རྟགས་ཁས། འདོད་ན། གཞུང་འདིའི་ཤུགས་ཀྱི་བསྟན་བྱའི་གཙོ་བོར་
གྱུར་བའི་མཐོང་ལམ་ཆོས་ཅན། ཁྱོད་བྱང་སེམས་མཐོང་ལམ་པས་ཤེས་མཐོང་



གིས་བལྟས་ནས་འདའ་བར་བྱ་བའི་མངོན་རྟོགས་མ་ཡིན་པར་ཐལ། ཁྱོད་ཉན་
ཐོས་ཀྱི་མཐོང་ལམ་ཡིན་པའི་ཕྱིར། འདོད་ན། ཉན་ཐོས་ལམ་ནི་བྱང་ཆུབ་སེམས་
དཔས་ཡོངས་སུ་ཤེས་པར་བྱ་བ་ཡིན་གྱི། མངོན་དུ་བྱ་བ་ནི་མ་ཡིན་པས། ཞེས་
བཤད་པ་མི་འཐད་པར་ཐལ། འདོད་པའི་ཕྱིར། ཁ་ཅིག གཞུང་འདི་སྤྲོས་
བྲལ་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་དངོས་སུ་མི་སྟོན་པའི་
རྒྱུ་མཚན་འཆད་བྱེད་ཀྱི་གཞུང་ཡིན་ཟེར་བ་མི་འཐད་དེ། སྤྲོས་བྲལ་མངོན་སུམ་
དུ་རྟོགས་པའི་ཐེག་ཆེན་གྱི་སྒོམ་ལམ་དེ་བྱང་སེམས་སྒོམ་ལམ་པས་མངོན་དུ་བྱ་
བའི་མངོན་རྟོགས་མ་ཡིན་པར་ཐལ། དམ་བཅའ་འཐད་པའི་ཕྱིར། ཁྱབ་སྟེ།
མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་མ་བསྟན་ཏོ། །ཞེས་གསུངས་
པའི་ཕྱིར། འདོད་ན། དེས་མངོན་དུ་བྱ་བའི་མངོན་རྟོགས་ཀྱི་སྒོམ་ལམ་གཞི་
མ་གྲུབ་པར་ཐལ། འདོད་པའི་ཕྱིར། བདག་གི་བླ་མ་མཁས་པའི་དབང་པོ་ཁ་
ཅིག་གཞུང་འདི་ཉན་ཐོས་རང་རྒྱུད་ཀྱི་སྒོམ་ལམ་དངོས་སུ་མི་སྟོན་པའི་ཤེས་བྱེད་
དུ་བྱེད་པ་དང་། སྤྲོས་བྲལ་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་
དངོས་སུ་མི་སྟོན་པའི་ཤེས་བྱེད་དུ་བྱེད་པ་མི་འདོད་དེ། དེ་ལྟར་བྱེད་པ་རྣམ་བཤད་
སྙིང་པོ་རྒྱན་དང་འགལ་བའི་ཕྱིར། དེ་ལྟར་ཡིན་ཀྱང་ཉན་ཐོས་རང་རྒྱུད་ཀྱི་སྒོམ་
ལམ་དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཏེ། དེ་སྐབས་འདིར་
དངོས་སུ་མ་བསྟན་པའི་སྒོམ་ལམ་ཡིན་པའི་ཕྱིར། དེས་ན་སྒོམ་ལམ་ཡིན་ན་
སྐབས་འདིར་དངོས་སུ་མི་སྟོན་རྒྱུའི་ལམ་ཡིན་པས་ཁྱབ་སྟེ། སྒོམ་ལམ་ཡིན་
59



ན་སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་དགོས་པའི་ཕྱིར། དེ་
ཡིན་ན་སྐབས་འདིར་དངོས་སུ་མ་བསྟན་དགོས་པའི་ཕྱིར། དེ་བཞིན་དུ་སྒོམ་
ལམ་ཡིན་ན་སྐབས་འདིར་བསྟན་རྒྱུའི་སྒོམ་ལམ་ཡིན་པས་ཁྱབ་སྟེ། སྒོམ་ལམ་
ཡིན་ན་སྐབས་འདིར་ཤུགས་ལ་བསྟན་པས་ཁྱབ་པའི་ཕྱིར། དོན་དེ་ལ་དགོངས་
ནས། རྣམ་བཤད་སྙིང་པོ་རྒྱན་ལས། སྐབས་གསུམ་པར་དོན་གྱིས་འཕངས་
པའི་སྒོམ་ལམ་མོ། །ཞེས་དང་། མངོན་རྟོགས་དྲུག་གི་གོ་རིམ་ལ་ལོག་རྟོག་
འགོག་པའི་སྐབས་སུ། སྐབས་དང་པོ་དྲུག་གར་སྦྱོར་མཐོང་སྒོམ་གསུམ་བསྟན་
པར་གསུངས་པའི་ཕྱིར། དེས་ན་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་
ཡོད། སྐབས་འདིར་མི་སྟོན་རྒྱུའི་སྒོམ་ལམ་མེད་གསུངས་པ་རྣམ་བཤད་སྙིང་
པོ་རྒྱན་དང་མི་འགལ་ཞིང་སྐྱོང་བདེ་བ་ཡིན། རེ་ཞིག་སྒྲུབ་བྱེད་ལ་དཔྱད་ན། ཡང་
དག་མཐའ་དེ་འདིར་བསྟན་ཡང་དག་མཐའ་ཡིན་པར་ཐལ། ཡང་དག་མཐའ་
དེ་སྐབས་འདིར་བསྟན་པའི་ཕྱིར། མ་ཁྱབ་ན་ཉན་ཐོས་ཀྱི་སྒོམ་ལམ་དེ་སྐབས་
འདིར་དངོས་སུ་མ་བསྟན་ན་དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་
ཡིན་དགོས་པར་འབུད། དེ་བཞིན་དུ་སྟོང་ཉིད་དེ་མངོན་པ་གཉིས་ནས་བཤད་
པའི་སྟོང་ཉིད་ཡིན་པར་ཐལ། སྟོང་ཉིད་དེ་མངོན་པ་གཉིས་ནས་བཤད་པའི་ཕྱིར་
མ་ཁྱབ་ན་སྔར་བཞིན་འགྲིག གཞན་ཡང་། མི་རྟག་སོགས་མངོན་སུམ་དུ་
རྟོགས་པའི་ཡེ་ཤེས་ཆོས་ཅན། བྱང་སེམས་འཕགས་པས་མངོན་དུ་བྱ་བའི་མངོན་
རྟོགས་ཡིན་པར་ཐལ། དེས་མངོན་དུ་བྱས་པའི་མངོན་རྟོགས་ཡིན་པའི་ཕྱིར།



མ་གྲུབ་ན། དེ་དེར་ཐལ། དེས་དེ་མངོན་དུ་བྱས་པའི་ཕྱིར། ཁྱབ་པ་རྣམས་
རིམ་བཞིན་སོང་། རྟགས་གྲུབ་སྟེ། སངས་འཕགས་ཀྱིས་དེ་མངོན་དུ་བྱས་པའི་
ཕྱིར། དེ་དེར་ཐལ། དེས་གང་ཟག་གི་བདག་མེད་རྟོགས་པའི་དེ་མངོན་དུ་བྱས་
པའི་ཕྱིར། རྩ་བར་འདོད་ན། མངོན་དུ་བྱ་བ་ནི་མ་ཡིན་པས་ཞེས་བཤད་པ་
དང་འགལ་ལོ། །གལ་ཏེ་ཉན་ཐོས་ཀྱི་སྒོམ་ལམ་ཆོས་ཅན། སྐབས་འདིར་དངོས་
སུ་མི་སྟོན་རྒྱུའི་སྒོམ་ལམ་ཡིན་པར་ཐལ། སྐབས་འདིར་དངོས་སུ་མ་བསྟན་པའི་
སྒོམ་ལམ་ཡིན་པའི་ཕྱིར། མ་ཁྱབ་ན། འགྲེལ་བ་དོན་གསལ་འདིར། སྒོམ་
པའི་ལམ་ནི་མ་བསྟན་ཏོ། །ཞེས་འབྱུང་མི་རིགས་པར། སྒོམ་པའི་ལམ་ནི་མི་
སྟོན་ཏོ། །ཞེས་འབྱུང་རིགས་པར་ཐལ། མ་ཁྱབ་པ་དེའི་ཕྱིར། རྩ་རྟགས་མ་
གྲུབ་ན། དེར་ཐལ། ཉན་ཐོས་ཀྱི་སྒོམ་ལམ་སྐབས་འདིར་དངོས་སུ་མ་བསྟན་
པའི་ཕྱིར། གཞན་ཡང་། ཉན་ཐོས་ཀྱི་སྒོམ་ལམ་དེ་སྐབས་འདིར་དངོས་སུ་
མི་སྟོན་རྒྱུའི་སྒོམ་ལམ་ཡིན་པར་ཐལ། སྐབས་འདིའི་འགྲེལ་ཆེན་ལས། ཉན་
ཐོས་སོགས་ལ་ཡང་ཇི་ལྟར་ཡོངས་སུ་མཐོང་པའི་དོན་ཉིད་ཡང་དང་ཡང་དུ་མངོན་
དུ་བྱེད་པ་སྒོམ་པའི་ལམ་ཡིན་པས་གོ་སླ་བའི་ཕྱིར་མ་གསུངས་སོ། །ཞེས་པའི་
སྐབས་ནས་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར། ཞེས་ཟེར་ན། མ་
ཁྱབ་སྟེ། སྐབས་འདིར་ཞེས་པ་ཀུན་ཤེས་ཉིད་ཀྱི་སྐད་ཅིག་མ། །དེ་ལྟར་འདི་
དང་ཡང་འདི་དང་། །ཞེས་པའི་བར་ལ་འཆད་དགོས་པའི་ཕྱིར། ཡང་ཉན་ཐོས་
ཀྱི་སྒོམ་ལམ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པར་ཐལ། སྐབས་



འདིར་ཉན་ཐོས་ཀྱི་སྒོམ་ལམ་དངོས་སུ་མི་སྟོན་པའི་རྒྱུ་མཚན་ཅིག་འཆད་རིགས་
པའི་ཕྱིར། སྐབས་འདིའི་འགྲེལ་ཆེན་ལས། ཉན་ཐོས་ལ་སོགས་པ་ཡང་ཞེས་
གསུངས་པའི་ཕྱིར། ཟེར་ན་ཡང་མ་ཁྱབ་པོ། །ཡང་སྒོམ་ལམ་ཡིན་ན་སྐབས་
འདིར་སྟོན་རྒྱུའི་སྒོམ་ལམ་ཡིན་དགོས་གསུངས་པ་ཡང་མི་འཐད་དེ། བྱང་སེམས་
ཀྱི་སྒོམ་ལམ་ཆོས་ཅན། དེ་ལྟར་ཀུན་ཤེས་ཉིད་ལུགས་ལ། །ཞེས་པ་ནས། དེ་
ལྟར་འདི་དང་ཡང་འདི་དང་། །ཞེས་པའི་བར་འདིར་སྟོན་རྒྱུའི་སྒོམ་ལམ་ཡིན་
པར་ཐལ། སྐབས་འདིར་སྟོན་རྒྱུའི་སྒོམ་ལམ་ཡོད་པའི་ཕྱིར། རྟགས་ཁས། འདོད་
ན༑ དེའི་བར་དེར་བསྟན་པའི་སྒོམ་ལམ་ཡིན་པར་ཐལ། འདོད་པའི་ཕྱིར། འདོད་
ན༑ དེ་ལྟར་ཀུན་ཤེས་ཉིད་ལུགས་ལ། །ཞེས་པ་ནས། དེ་ལྟར་འདི་དང་ཡང་
འདི་དང་། །ཞེས་པའི་བར་འདི་སྒོམ་ལམ་སྟོན་བྱེད་ཀྱི་མངོན་རྟོགས་རྒྱན་གྱི་
གཞུང་ཚིག་ཅིག་ཡོད་པར་ཐལ། འདོད་པའི་ཕྱིར། ཁ་ཅིག མི་རྟག་སོགས་
བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་བྱང་སེམས་ཀྱི་སྒོམ་ལམ་
སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཟེར་ན། དེ་ཆོས་ཅན། ཡོད་
པར་ཐལ། སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར། འདོད་
ན༑ མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་བྱང་
སེམས་ཀྱི་སྒོམ་ལམ་ཅིག་སྐབས་འདིར་དངོས་སུ་སྟོན་རིགས་པར་ཐལ། འདོད་
པའི་ཕྱིར། ཁ་ཅིག སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ན་
མེད་པས་ཁྱབ་ཟེར་ན། མི་རྟག་སོགས་བཅུ་དྲུག་གོམས་པར་བྱེད་པའི་བྱང་སེམས་



ཀྱི་སྒོམ་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། གཟུགས་
རྟག་མ་ཡིན་མི་རྟག་མིན། །ཞེས་སོགས་ཀྱིས། མི་རྟག་སོགས་བཅུ་དྲུག་རྟོགས་
པའི་བྱང་སེམས་ཀྱི་མཐོང་ལམ་ཤུགས་ལ་བསྟན་པ་ན། སྐབས་འདིར་མི་རྟག་
སོགས་བཅུ་དྲུག་གོམས་པར་བྱེད་པའི་བྱང་སེམས་ཀྱི་སྒོམ་ལམ་ཅིག་སྟོན་རིགས་
སྙམ་པའི་དོགས་པ་བཅད་པའི་ཕྱིར་དུ་གཞུང་འདི་གསུངས་པའི་ཕྱིར། གཞུང་
འདིའི་དོན་གྲུབ་པའི་ཕྱིར། རྩ་བར་འདོད་ན་སླའོ། །སྐབས་འདིར་རྣམ་བཤད་
སྙིང་པོ་རྒྱན་ལས་ནི་ཕྱི་མ་མཐོང་ལམ་ལས་དམིགས་ཀྱིས་བཀར་བའི་ཞེས་སོགས་
ཀྱི་དོན་ནི་གོང་དུ་བཤད་ཟིན་ཏོ། །གཉིས་པ་ནི། རྩོད་པ་དང་ལན་གཉིས། དང་
པོ་ནི། ཁོ་ན་རེ། སྐབས་འདིར་མི་རྟག་སོགས་བཅུ་དྲུག་གོམས་པ་ལྷུར་ལེན་
གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་སྟོན་རིགས་པར་ཐལ།
སྐབས་འདིར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་བྱང་སེམས་ཀྱི་
མངོན་རྟོགས་བསྟན་པའི་ཕྱིར། དཔེར་ན། སྐབས་གཉིས་པར་བྱང་སེམས་ཀྱི་
མངོན་དུ་བྱ་བའི་མཐོང་ལམ་བསྟན་ནས་དེའི་རྗེས་སུ་བྱང་ཆུབ་སེམས་དཔས་མངོན་
སུམ་དུ་བྱ་བའི་སྒོམ་ལམ་བསྟན་པ་བཞིན་ཞེས་ཟེར་ན། གཉིས་པ་ནི། སྐབས་
འདིར་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་གོམས་པར་བྱེད་
པའི་བྱང་སེམས་གྱི་སྒོམ་ལམ་མི་སྟོན་པའི་རྒྱུན་མཚན་ཡོད་དེ། བྱང་སེམས་
འཕགས་པས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་མི་སྒོམ་
པའི་ཕྱིར། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་བྱང་



སེམས་འཕགས་པས་ཤེས་མཐོང་གིས་བལྟས་ནས་འདའ་བར་བྱ་བའི་མངོན་རྟོགས་
ཡིན་གྱི། བྱང་སེམས་འཕགས་པས་མངོན་དུ་བྱ་བའི་མངོན་རྟོགས་མ་ཡིན་པའི་
ཕྱིར་རོ། །ལེགས་པར་བཤད་ཟིན་ཏོ། །



༄༅། །སྐབས་བཞི་བའི་མཐའ་དཔྱོད་རྗེ་བཙུན་
ཆོས་ཀྱི་རྒྱལ་མཚན་དཔལ་བཟང་པོའི་
གསུང་རྒྱུན་བཞུགས་སོ། །
སྦྱོར་བ་འགོད་པ།
༄༅། །ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི། ཞེས་སོགས་
ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། སྐབས་
དང་པོ་གསུམ་དུ་མཁྱེན་གསུམ་གྱི་རྣམ་པ་བསྟན་པ་དང་སྐབས་འདིར་མཁྱེན་
གསུམ་གྱི་རྣམ་པ་བསྟན་པ་ལ་ཟློས་སྐྱོན་མེད་དེ། སྐབས་དང་པོ་གསུམ་དུ་མཁྱེན་
གསུམ་གྱི་རྣམ་པ་སོ་སོར་བསྟན། སྐབས་འདིར་མཁྱེན་གསུམ་གྱི་རྣམ་པ་བསྡུས་
ནས་བསྟན་པའི་ཕྱིར། སྐབས་འདིར་མཁྱེན་གསུམ་གྱི་རྣམ་པ་བསྡུས་ནས་བསྟན་
པ་ཆོས་ཅན། དགོས་པ་ཡོད་དེ། མཁྱེན་གསུམ་གྱི་རྣམ་པ་བསྡུས་ནས་བསྒོམ་
པར་བྱ་བའི་ཆེད་ཡིན་པའི་ཕྱིར། བྱང་སེམས་ཚོགས་ལམ་པས་མཁྱེན་གསུམ་
གྱི་རྣམ་པ་བསྡུས་ནས་སྒོམ་པ་ཆོས་ཅན། དགོས་པ་ཡོད་དེ། མཁྱེན་གསུམ་
གྱི་རྣམ་པ་ལ་དབང་ཐོབ་པར་བྱ་བའི་ཆེད་ཡིན་པའི་ཕྱིར། ཁོ་ན་རེ། སྐབས་
དང་པོ་གསུམ་གྱིས་མཁྱེན་གསུམ་གྱི་རྣམ་པ་བསྟན་པར་ཐལ། སྦྱོར་བ་དེ་འཐད་
པའི་ཕྱིར། འདོད་ན། སྐབས་གཉིས་པར་མཁྱེན་གསུམ་གྱི་རྣམ་པ་བསྟན་པར་



ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན། སྐབས་གཉིས་པར་རྣམ་
མཁྱེན་མཚོན་བྱེད་ཀྱི་ཆོས་བཅུ་བསྟན་པར་ཐལ། འདོད་པའི་ཕྱིར། འདོད་
ན༑ སྐབས་དང་པོ་ལས་ལོགས་སུ་སྐབས་གཉིས་པ་བརྩམས་པ་ལ་དགོས་པ་མེད་
པར་ཐལ། འདོད་པའི་ཕྱིར། ཟེར་ན། མ་ཁྱབ་མཚམས་ལ། ཤེས་རབ་ཕ་
རོལ་ཕྱིན་པ་ནི། །ཞེས་སོགས་ཤོ་ལོ་ཀ་གཉིས་ཀྱིས་རྒྱན་གྱི་ལུས་རྒྱས་བསྡུས་གཉིས་
ཀྱི་སྒོ་ནས་བཤད་པ་ཡིན་པར་ཐལ། ཤེས་རབ་ཕ་རོལ་ཕྱིན་པ་ནི་ཞེས་སོགས་
ཚིག་ལེའུར་བྱས་པ་བཅོ་ལྔས་རྒྱན་གྱི་ལུས་རྒྱས་བསྡུས་གཉིས་ཀྱི་སྒོ་ནས་བཤད་
པའི་ཕྱིར། ཁྱབ་པ་ཁས། དེར་ཐལ། དེ་ལྟར་ན་བསྡུས་པ་དང་རྒྱས་པར་བཤད་
པ་ཉིད་ལེགས་པར་བཤད་པ་ཡིན་ནོ། །ཞེས་གསུངས་པའི་ཕྱིར། འདོད་མི་ནུས་
ཏེ༑ དེས་རྒྱན་གྱི་ལུས་མདོར་བསྡུས་ཏེ་བསྟན་པའི་ཕྱིར་ཏེ། དྲངས་མ་ཐག་
པའི་ལུང་དོན་གྲུབ་པའི་ཕྱིར། །
རྣམ་རྫོགས་སྦྱོར་བ་བཤད་པ།
གཉིས་པ་ནི། ཁ་ཅིག་གིས། མཁྱེན་གསུམ་གྱི་རྣམ་པ་ལ་དབང་ཐོབ་ཕྱིར་དུ་
མཁྱེན་གསུམ་གྱི་རྣམ་པ་བསྡུས་ནས་སྒོམས་པའི་སེམས་དཔའི་རྣལ་འབྱོར་རྣམ་
རྫོགས་སྦྱོར་བའི་མཚན་ཉིད་ཟེར་ན། རྣམ་རྫོགས་སྦྱོར་བ་ཡིན་ན་མཁྱེན་གསུམ་
གྱི་རྣམ་པ་ལ་དབང་མ་ཐོབ་པས་ཁྱབ་པར་ཐལ། མཚན་ཉིད་དེ་འཐད་པའི་ཕྱིར།



འདོད་ན། རྩེ་སྦྱོར་ཡིན་ན་མཁྱེན་གསུམ་གྱི་རྣམ་པ་ལ་དབང་ཐོབ་པས་ཁྱབ་པར་
ཐལ། སྐད་ཅིག་སྦྱོར་ཡིན་ན་དེ་ལ་བརྟན་པ་ཐོབ་པས་ཁྱབ་པའི་ཕྱིར། རྟགས་
འབུད། འདོད་ན། ཐེག་ཆེན་གྱི་སྦྱོར་ལམ་ཆོས་ཅན། མཁྱེན་གསུམ་གྱི་རྣམ་
པ་ལ་དབང་ཐོབ་པར་ཐལ། རྩེ་སྦྱོར་ཡིན་པའི་ཕྱིར། ཁྱབ་པ་ཁས། དེར་ཐལ།
སྦྱོར་ལམ་རྩེ་སྦྱོར་ཡིན་པའི་ཕྱིར། ཁ་ཅིག་གིས། མཁྱེན་གསུམ་གྱི་རྣམ་པ་བསྡུས་
ནས་སྒོམ་པའི་སེམས་དཔའི་རྣལ་འབྱོར། རྣམ་རྫོགས་སྦྱོར་བའི་མཚན་ཉིད་ཟེར་
ན༑ ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར་ཏེ། སེམས་དཔའི་རྣལ་འབྱོར་ཡིན་པའི་ཕྱིར། །
འདོད་ན། དེ་ཆོས་ཅན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་ཉིད་ལ་གཉིས་སྣང་
ནུབ་པའི་སེམས་དཔའི་རྣལ་འབྱོར་ཡིན་པའི་ཕྱིར། མཁས་པ་ཁ་ཅིག་གིས། ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ལམ་ཤེས་ཀྱི་རྣམ་པ་སྒོམ་པའི་སེམས་
དཔའི་རྣལ་འབྱོར་མིན་ཞེས་གསུངས། ཤེས་བྱ་ཆོས་ཅན། དེས་ལམ་ཤེས་ཀྱི་
རྣམ་པ་སྒོམས་པར་ཐལ། དེས་སྟོང་ཉིད་རྟོགས་པའི་ཡེ་ཤེས་སྒོམ་པའི་ཕྱིར། མ་
གྲུབ་ན་དེར་ཐལ། ཁྱོད་སྟོང་ཉིད་སྒོམ་པའི་སེམས་དཔའི་རྣལ་འབྱོར་ཡིན་པའི་
ཕྱིར། ཁྱབ་ཏེ། རྣམ་བཤད་སྙིང་པོ་རྒྱན་ལས། ཁ་ཅིག དོན་རྣམ་དང་ཤེས་
རྣམ་གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལ་ནི་སྙིང་
པོ་ཅུང་ཟད་ཀྱང་མེད་དེ་མི་རྟག་པ་རྟོགས་པའི་ཡེ་ཤེས་བསྒོམ་བྱར་འདོད་པ་དེས་
67



ཀྱང་མི་རྟག་པ་སྒོམ་པར་ཁས་ལེན་དགོས་ལ་མི་རྟག་པ་སྒོམ་པར་འདོད་པ་དེས་
ཀྱང་དེ་རྟོགས་ཀྱི་ཡེ་ཤེས་སྒོམ་པར་ཁས་མི་ལེན་ན་གཞི་སྟོར་བར་འགྱུར་བའི་ཕྱིར་
ཞེས་གསུངས་པའི་ཕྱིར། བསྡུས་སྒོམ་གྱི་དོན་ལ། མཁས་པ་ཁ་ཅིག རྣམ་པ་
བརྒྱ་བདུན་ཅུ་རྩ་གསུམ་བདེན་སྟོང་སྤྲོས་བྲལ་དུ་ཞི་ལྷག་ཟུང་འབྲེལ་གྱི་སྦྱོར་བས་
རྣམ་ཐར་སྒོ་གསུམ་དུ་བསྡུས་པ་མཁྱེན་གསུམ་བསྡུས་སྒོམ་གྱི་དོན་ཡིན་གསུང་
བ་མི་འཐད་དེ། ཉེར་ལེན་གྱི་ཕུང་པོ་མི་རྟག་པ་དང་སྡུག་བསྔལ་བ་སོགས་རྣམ་
རྫོགས་སྦྱོར་བས་སྒོམ་པའི་ཕྱིར། རྟག་པ་ལ་སོགས་པར་འཛིན་པ་མི་མཐུན་པའི་
ཕྱོགས་ཀྱི་གཉེན་པོའི་ཆོས་ཉིད་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་
པའི་ཡེ་ཤེས་ཀྱི་བྱེ་བྲག་རྣམ་པ་ཉིད་དུ་རྣམ་པར་གཞགས་པ་ནི་མཚན་ཉིད་དེ་ཞེས་
གསུངས་པའི་ཕྱིར། གཞན་ཡང་། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་
ཐོབ་པའི། ཐེག་ཆེན་དུ་རིགས་ངེས་པའི་བྱང་སེམས་ཚོགས་ལམ་པ་ཡོད་པར་
ཐལ། མཁྱེན་གསུམ་བསྡུས་སྒོམ་གྱི་དོན་དེ་འཐད་པའི་ཕྱིར། འདོད་མི་ནུས་
ཏེ༑ དང་པོ་ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་ཚོགས་ལམ་པས་
སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང་། དེས་ཐེག་ཆེན་གྱི་སྦྱོར་ལམ་
དྲོད་ཐོབ་པ་དུས་མཉམ་པའི་ཕྱིར། མཁས་པ་ཁ་ཅིག མཁྱེན་གསུམ་གྱི་རྣམ་
པ་ཐམས་ཅད་བདེན་སྟོང་སྤྲོས་བྲལ་དུ་བསྡུས་ནས་སྒོམ་པ་མཁྱེན་གསུམ་བསྡུས་
སྒོམ་གྱི་དོན་ཡིན་གསུངས་པ་ཡང་མི་འཐད་དེ། བྱང་སེམས་ཚོགས་ལམ་པ་ཡིན་
ན་སྟོང་ཉིད་རྟོགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་



ན༑ ཐེག་ཆེན་གྱི་རིགས་ཅན་དབང་རྟུལ་རྣམས་ཀྱིས་དང་པོར་བྱང་ཆུབ་མཆོག་
ཏུ་སེམས་བསྐྱེད་ནས་དེའི་རྗེས་སུ་སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་
པ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དབུ་མ་རྒྱན་ལས།
ཡང་དག་དད་པའི་རྗེས་འབྲང་བ། །རྫོགས་པའི་བྱང་ཆུབ་སེམས་བསྐྱེད་ནས།།
ཐུབ་པའི་བརྟུལ་ཞུགས་བླང་བྱས་ཏེ། །དེ་ནི་ཡང་དག་ཤེས་ཚོལ་བརྩོན། །ཞེས་
གསུངས་པའི་ཕྱིར།
རང་ལུགས་ལ་རྣམ་རྫོགས་སྦྱོར་བའི་མཚན་ཉིད་
སོགས་དང་དེ་ལ་རྩོད་སྤོང་།
རང་ལུགས་ནི། མཁྱེན་གསུམ་གྱི་རྣམ་པ་བསྡུས་ནས་སྒོམ་པའི་ཤེས་རབ་ཀྱིས་
ཟིན་པའི་སེམས་དཔའི་རྣལ་འབྱོར། རྣམ་རྫོགས་སྦྱོར་བའི་མཚན་ཉིད། དབྱེ་
ན༑ བརྒྱ་བདུན་ཅུ་རྩ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་
རྒྱུན་མཐའི་བར་ན་ཡོད། མཁྱེན་གསུམ་གྱི་རྣམ་པ་ཐམས་ཅད་ཞི་ལྷག་ཟུང་འབྲེལ་
གྱི་སྦྱོར་བས་རྣལ་འབྱོར་བའི་ཉམས་ལེན་དུ་བསྡུས་པ་མཁྱེན་གསུམ་བསྡུས་བསྒོམ་
གྱི་དོན་ཡིན། རྩོད་པ་སྤོང་བ་ལ་ཁ་ཅིག བྱང་སེམས་ཀྱི་སྦྱོར་བ་ཐོབ་པ་ལ་
ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་དགོས་པར་ཐལ། མཁྱེན་གསུམ་བསྡུས་
བསྒོམ་གྱི་དོན་དེ་འཐད་པའི་ཕྱིར། འདོད་ན། བྱང་ཆུབ་ཀྱི་སེམས་ལ་མྱོང་བ་



སྐྱེ་བ་ལ་དེ་ཐོབ་དགོས་པར་ཐལ། འདོད་པའི་ཕྱིར། འདོད་ན། བྱང་ཆུབ་
ལམ་རིམ་ལས། མི་རྟག་པ་དང་། འཁོར་བའི་ཉེས་དམིགས་དང་། བྱང་ཆུབ་
ཀྱི་སེམས་སྦྱོང་བ་ལ་ཡིད་འགྱུར་བའི་མྱོང་བ་སྐྱེ་བ་ཡང་ཞི་གནས་ལ་རག་ལས་
པ་ཧ་ཅང་ཐལ་ཆེས་པར་འགྱུར་རོ། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། ཟེར་ན། ཐལ་འགྱུར་གཉིས་པ་ལ་མ་ཁྱབ་བོ། །
སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་བཤད་པ།
གཞི་ཤེས་པ་ཡི་བྱེ་བྲག་རྣམས། །ཞེས་སོགས་ཀྱི་སྐབས་སུ་གཉིས་ལས། དང༌
པོ་ནི། མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་
རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་
པའི་ཕྱིར། སྐབས་འདིར་བསྟན་གྱི་ཤེས་རྣམ་ལ་གསུམ་ཡོད་དེ། གཞི་ཤེས་
གྱི་ཤེས་རྣམ། ལམ་ཤེས་གྱི་ཤེས་རྣམ། རྣམ་མཁྱེན་གྱི་ཤེས་རྣམ་གསུམ་ཡོད་
པའི་ཕྱིར། གཉིས་པ་ནི། ཁ་ཅིག བྱེ་བྲག་རྣམ་པའི་མཚན་ཉིད། ཟེར་ན། །
གང་ཟག་གི་བདག་མེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། ཁྱོད་ཀྱི་སྤྱི་མེད་པའི་ཕྱིར།
ཁ་ཅིག གཞིའམ་ཤེས་པའི་ཁྱད་པར་གང་ཞིག རྣམ་རྫོགས་སྦྱོར་བའི་



བསྒོམ་བྱར་གྱུར་བ། རྣམ་པའི་མཚན་ཉིད། གཞིའི་ཁྱད་པར་གང་ཞིག རྣམ་
རྫོགས་སྦྱོར་བའི་བསྒོམ་བྱར་གྱུར་བ། དོན་རྣམ་གྱི་མཚན་ཉིད། ཤེས་པའི་ཁྱད་
པར་གྱི་ཆོས་སུ་གྱུར་བའི་རིག་པ་གང་ཞིག རྣམ་རྫོགས་སྦྱོར་བའི་བསྒོམ་བྱར་
གྱུར་བ། ཤེས་རྣམ་གྱི་མཚན་ཉིད། ཤེས་རྣམ་གང་ཞིག བླང་བྱ་རྣམ་བྱང་
གི་ཕྱོགས་སུ་གཏོགས་པ་གཉེན་ཕྱོགས་ཤེས་རྣམ་གྱི་མཚན་ཉིད། ཤེས་རྣམ་གང་
ཞིག དོར་བྱ་ཀུན་ནས་ཉོན་མོངས་ཀྱི་ཕྱོགས་སུ་གཏོགས་པ། མི་མཐུན་ཕྱོགས་
ཀྱི་ཤེས་རྣམ་གྱི་མཚན་ཉིད། ཞེས་ཟེར་ན། གཞི་ཆོས་ཅན། གཞིའི་ཁྱད་པར་
ཡིན་པར་ཐལ། དོན་རྣམ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། འདོད་ན།
དེ་ཆོས་ཅན། ཁྱོད་ཁྱོད་ཀྱི་ཁྱད་པར་མ་ཡིན་པར་ཐལ། བདག་མེད་ཡིན་པའི་
ཕྱིར། ཤེས་པ་ཆོས་ཅན། ཤེས་པའི་ཁྱད་པར་གྱི་ཆོས་སུ་གྱུར་བའི་རིག་པ་ཡིན་
པར་ཐལ། ཤེས་པའི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་
ཐལ། ཤེས་རྣམ་ཡིན་པའི་ཕྱིར་ཏེ། ཤེས་པ་ཡིན་པའི་ཕྱིར། རྩ་བར་འདོད་ན།
དེ་ཆོས་ཅན། དེ་དང་ཐ་དད་ཡིན་པར་ཐལ། འདོད་པའི་ཕྱིར། མཚན་ཉིད་
ཕྱི་མ་གཉིས་ལ། མཁས་པ་ཁ་ཅིག ཉན་ཐོས་ཀྱི་སྦྱོར་ལམ་ཆོས་ཅན། མི་
མཐུན་ཕྱོགས་ཀྱི་ཤེས་རྣམ་ཡིན་པར་ཐལ། མཚན་ཉིད་དེའི་ཕྱིར། དང་པོ་སླ།།
གཉིས་པ་མ་གྲུབ་ན། དེ་ཆོས་ཅན། དོར་བྱ་ཀུན་ནས་ཉོན་མོངས་ཀྱི་ཕྱོགས་
སུ་གཏོགས་པར་ཐལ། སྡུག་བསྔལ་བདེན་པ་ཡིན་པའི་ཕྱིར། མ་གྲུབ་ན། དེ་
དེ་ཡིན་པར་ཐལ། ཉན་ཐོས་སྦྱོར་ལམ་པ་དེ་དེ་ཡིན་པའི་ཕྱིར། མ་གྲུབ་ན། དེ་
71



ཆོས་ཅན། དེར་ཐལ། ལས་ཉོན་གྱི་གཞན་དབང་དུ་གྱུར་བའི་ཟག་བཅས་ཡིན་
པའི་ཕྱིར། ཞེས་གསུངས་ན། ངེས་པའི་རྒྱུན་ཞུགས་སྲིད་པ་ལན་བདུན་པའི་
མཁྱེན་པ་དེ་སྡུག་བདེན་ཡིན་པར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་
པ་བ་དེ་སྡུག་བདེན་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན།
དེར་ཐལ། ལས་ཉོན་གྱི་གཞན་དབང་དུ་གྱུར་བའི་ཟག་བཅས་ཡིན་པའི་ཕྱིར།
ཁོ་ན་རེ། ཉན་ཐོས་ཀྱི་སྦྱོར་ལམ་སྡུག་བདེན་ཡིན་པར་ཐལ། ཉན་ཐོས་སྦྱོར་
ལམ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་དེ་སྡུག་བདེན་ཡིན་པའི་ཕྱིར་ཏེ།
བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་དེ་དེ་ཡིན་
པའི་ཕྱིར་ཏེ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྟོང་ཉིད་རྟོགས་པའི་ཤེས་
རབ་དེ་སྡུག་བདེན་ཡིན་པའི་ཕྱིར་ཏེ། དེ་ཟག་བཅས་ཀྱི་ཤེས་པ་ཡིན་པའི་ཕྱིར།
ཞེས་ཟེར། ཁ་ཅིག ཁྱད་པར་གྱི་ཆོས་རྣམ་པའི་མཚན་ཉིད། ཟེར་ན། རྣམ་
མཁྱེན་ཆོས་ཅན། རྣམ་མཁྱེན་གྱི་ཁྱད་ཆོས་ཡིན་པར་ཐལ། དེའི་རྣམ་པ་ཡིན་
པའི་ཕྱིར། མ་ཁྱབ་ན། མཚན་ཉིད་ལ་དོན་གྱིས་དངོས། མ་གྲུབ་ན། དེ་ཆོས་
ཅན། དེར་ཐལ། རྣམ་མཁྱེན་གྱི་ཤེས་རྣམ་ཡིན་པའི་ཕྱིར། དེར་ཐལ། རྣམ་
མཁྱེན་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་དང་གཅིག་ཡིན་པའི་ཕྱིར།
གཞན་ཡང་གང་ཟག་གི་བདག་འཛིན་ཆོས་ཅན། གང་ཟག་གི་བདག་གི་ཁྱད་ཆོས་
ཡིན་པར་ཐལ། དེའི་རྣམ་པ་ཡིན་པའི་ཕྱིར། མ་ཁྱབ་ན། མཚན་ཉིད་དེ་འཐད་
པར་བུད། མ་གྲུབ་ན། གང་ཟག་གི་བདག་འཛིན་ཆོས་ཅན། དེར་ཐལ། དེའི་
72



རྣམ་པར་སྐྱེས་པའི་ཕྱིར། རྩ་བར་འདོད་མི་ནུས་ཏེ། བདག་མེད་ཡིན་པའི་ཕྱིར།
གཞན་ཡང་། གང་ཟག་གི་བདག་འཛིན་གང་ཟག་གི་བདག་གི་རྣམ་པ་ཡིན་པར་
ཐལ། གང་ཟག་གི་བདག་གི་རྣམ་པ་ཡོད་པའི་ཕྱིར། མ་གྲུབ་ན་དེར་ཐལ། གང་
ཟག་གི་བདག་གི་རྣམ་པ་ཅན་གྱི་བློ་ཡོད་པའི་ཕྱིར། མ་གྲུབ་ན། དེར་ཐལ། དེའི་
རྣམ་པ་ཤར་བའི་བློ་ཡོད་པའི་ཕྱིར། གཞན་ཡང་། རྣམ་མཁྱེན་འཛིན་པའི་རྟོག་
པ་ཆོས་ཅན། རྣམ་མཁྱེན་གྱི་ཁྱད་ཆོས་ཡིན་པར་ཐལ། དེའི་རྣམ་པ་ཡིན་པའི་
ཕྱིར། ཁྱབ་པ་ཁས། མ་གྲུབ་ན་དེར་ཐལ། དེའི་རྣམ་པར་སྐྱེས་པའི་ཕྱིར། དེའི་
རྣམ་པར་ཤར་བའི་བློ་ཡིན་པའི་ཕྱིར། རྩ་བར་འདོད་མི་ནུས་ཏེ། རྟོག་པ་ཡིན་
པའི་ཕྱིར། གཞན་ཡང་། རྣམ་མཁྱེན་འཛིན་པའི་རྟོག་པ་དེ་རྣམ་མཁྱེན་གྱི་རྣམ་
པ་ཡིན་པར་ཐལ། བུམ་པ་འཛིན་པའི་རྟོག་པ་དེ་བུམ་པའི་རྣམ་པ་ཡིན་པའི་ཕྱིར།
དེར་ཐལ། བུམ་པའི་རྣམ་པ་ཡོད། བུམ་པ་བུམ་པའི་རྣམ་པ་མ་ཡིན་པའི་ཕྱིར།
ཁོ་ན་རེ། རྣམ་མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེན་གྱི་ཤེས་རྣམ་
ཡིན་པར་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། འདོད་ན། རྣམ་མཁྱེན་
ཡིན་པར་ཐལ། འདོད་པའི་ཕྱིར། ཟེར་ན། རྣམ་མཁྱེན་གྱི་དོན་རྣམ་ཡིན་ན་
རྣམ་མཁྱེན་གྱི་རྣམ་པ་མ་ཡིན་དགོས་པར་ཐལ། རྣམ་མཁྱེན་གྱི་རྣམ་པ་ཡིན་ན་
རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར། རྟགས་དངོས། འདོད་ན། རྣམ་
མཁྱེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། གཞི་གྲུབ་
པའི་ཕྱིར། གཞན་ཡང་མཁྱེན་གསུམ་གྱི་རྣམ་པ་ཡིན་ན། མཁྱེན་གསུམ་ཡིན་



དགོས་པར་ཐལ། མཁྱེན་གསུམ་ཡིན་པ་ཡོད། རྣམ་མཁྱེན་གྱི་རྣམ་པ་ཡིན་ན།
རྣམ་མཁྱེན་ཡིན་དགོས་པའི་ཕྱིར། འདོད་ན། མཁྱེན་གསུམ་ཆོས་ཅན། དེར་
ཐལ། དེའི་ཕྱིར། མ་གྲུབ་ན་དེར་ཐལ། མཁྱེན་གསུམ་གྱི་གཟུང་རྣམ་ཡིན་
པའི་ཕྱིར། མ་གྲུབ་ན། མཁྱེན་གསུམ་ཆོས་ཅན། ཁྱོད་ཁྱོད་རང་གི་བཟུང་
རྣམ་ཡིན་པར་ཐལ། ཁྱོད་གཞན་རིག་གི་ཤེས་པ་ཡིན་པའི་ཕྱིར། རྩ་བར་འདོད་
ན༑ དེ་ཆོས་ཅན། རྣམ་མཁྱེན་ཡིན་པར་ཐལ། འདོད་པའི་ཕྱིར། འདོད་ན། །
བཀག་ཟིན། གཞན་ཡང་། ལམ་བདེན་གྱི་རྣམ་པ་ཡིན་ན། ལམ་བདེན་ཡིན་
དགོས་པར་ཐལ། རྣམ་མཁྱེན་གྱི་རྣམ་པ་ཡིན་ན། རྣམ་མཁྱེན་ཡིན་དགོས་པའི་
ཕྱིར། རྟགས་དངོས། འདོད་ན། སྡུག་བསྔལ་བདེན་པའི་རྣམ་པ་ཡིན་ན། སྡུག་
བསྔལ་བདེན་པ་ཡིན་དགོས་པར་ཐལ། འདོད་པའི་ཕྱིར། འདོད་ན། སྡུག་
བསྔལ་བདེན་པའི་ཁྱད་ཆོས་སུ་གྱུར་བའི་སྟོང་བ་དང་བདག་མེད་ཆོས་ཅན། དེར་
ཐལ། དེའི་ཕྱིར། རྟགས་གྲུབ་ཏེ། བདེན་བཞིའི་རྣམ་པ་མི་རྟག་སོགས་བཅུ་
དྲུག་ཡོད་པའི་ཕྱིར། འདོད་ན། དངོས་པོ་ཡིན་པར་ཐལ། འདོད་པའི་ཕྱིར།
གཞན་ཡང་། རྣམ་མཁྱེན་ཉམས་སུ་མྱོང་བའི་རང་རིག་ཆོས་ཅན། རྣམ་མཁྱེན་
ཡིན་པར་ཐལ། དེའི་རྣམ་པ་ཡིན་པའི་ཕྱིར། དེར་ཐལ། དེའི་འཛིན་རྣམ་ཡིན་
པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། སངས་རྒྱས་
འཕགས་པའི་མིག་ཤེས་རྣམ་མཁྱེན་ཡིན་པར་ཐལ། འདོད་པའི་ཕྱིར། འདོད་
ན་སོང་། དེ་ཆོས་ཅན། ཡིད་ཤེས་ཡིན་པར་ཐལ། རྣམ་མཁྱེན་ཡིན་པའི་ཕྱིར།



ཁྱབ་པ་གྲུབ་མཐའ་ལ་ཁས། གཞན་ཡང་། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ཉམས་སུ་མྱོང་བའི་རང་རིག་ཆོས་ཅན། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཡིན་པར་ཐལ། དེའི་རྣམ་པ་ཡིན་པའི་ཕྱིར། ཁྱབ་པ་
ཁས། དེར་ཐལ། དེའི་འཛིན་རྣམ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་
ཕྱིར། འདོད་མི་ནུས་ཏེ། རང་རིག་ཡིན་པའི་ཕྱིར། ཁོ་ན་རེ། རྣམ་མཁྱེན་གྱི་
དོན་རྣམ་ཡིན་ན། རྣམ་མཁྱེན་གྱི་རྣམ་པ་ཡིན་དགོས་པར་ཐལ། རྣམ་མཁྱེན་
གྱི་རྣམ་པ་ཡིན་ན། དེའི་ཤེས་རྣམ་ཡིན་པས་མ་ཁྱབ་པའི་ཕྱིར། འདོད་ན། བུམ་
པ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཤེས་པའི་རྣམ་
པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཤེས་རྣམ་ཡིན་
པར་ཐལ། འདོད་པའི་ཕྱིར། ཟེར་ན། འདིའི་ལན་འོག་ཏུ་འཆད་དོ། །ཁ་ཅིག
རང་ཡུལ་གྱི་རྣམ་པ་ཤར་བའི་སྒོ་ནས་རང་གི་ལོག་ཕྱོགས་ཀྱི་སྒྲོ་འདོགས་ལ་གནོད་
བྱེད་ཀྱི་ལམ་ཞུགས་ཀྱི་མཁྱེན་པ་དེ། འདིར་བསྟན་གཉེན་ཕྱོགས་ཤེས་རྣམ་གྱི་
མཚན་ཉིད། དེའི་སྒོ་ནས་དེ་ལ་གནོད་བྱེད་ཀྱི་འཕགས་རྒྱུད་ཀྱི་མཁྱེན་པ་དེ། འདིར་
དངོས་སུ་བསྟན་པའི་གཉེན་ཕྱོགས་ཤེས་རྣམ་གྱི་དོན་ཡིན། དེའི་སྒོ་ནས་དེ་ལ་
གནོད་བྱེད་ཀྱི་བྱང་སེམས་ཀྱི་མཁྱེན་པ་དེ་འདིར་བསྟན་བྱའི་གཙོ་བོར་གྱུར་བའི་
གཉེན་ཕྱོགས་ཤེས་རྣམ་གྱི་དོན་ཡིན། ཟེར་ན། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཆོས་ཅན། རང་ཡུལ་གྱི་རྣམ་པ་ཤར་བར་ཐལ། འདིར་བསྟན་
གཉེན་ཕྱོགས་ཤེས་རྣམ་ཡིན་པའི་ཕྱིར། ཁྱབ་པ་ཁས། འདོད་ན། དེའི་ཡུལ་
75



ཆོས་ཅན། དེའི་དངོས་ཡུལ་ཡིན་པར་ཐལ། དེ་ལ་ཁྱོད་ཀྱི་རྣམ་པ་ཤར་བའི་
ཕྱིར། རྟགས་ཁས། འདོད་ན། དེའི་ཡུལ་ཆོས་ཅན། དོན་དམ་བདེན་པ་ཡིན་
པར་ཐལ། འདོད་པའི་ཕྱིར། འདོད་ན། དེའི་ཡུལ་ཡིན་ན། དོན་དམ་བདེན་
པ་ཡིན་དགོས་པར་ཐལ། དེའི་ཡུལ་དོན་དམ་བདེན་པ་ཡིན་པའི་ཕྱིར། འདོད་
ན༑ ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ།
དེའི་ཕྱིར། རྟགས་གྲུབ་ཟིན། གཞན་ཡང་། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
ཆོས་ཅན། དེར་ཐལ། མཚན་ཉིད་དེའི་ཕྱིར། རྟགས་གྲུབ་ཏེ། ཆོས་ཅན་དེ་
ཡིན་པའི་ཕྱིར། འདོད་མི་ནུས་ཏེ། དེ་འདྲ་བ་དེ་གཞི་ཤེས་ཡང་མ་ཡིན། ལམ་
ཤེས་ཡང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། ཁྱབ་ཏེ། སྐབས་འདིར་
དངོས་སུ་བསྟན་པའི་ཤེས་རྣམ་ལ་གསུམ་པོ་དེར་གྲངས་ངེས་པའི་ཕྱིར་ཏེ། ཀུན་
མཁྱེན་ཉིད་ནི་རྣམ་གསུམ་ཕྱིར། །ཞེས་བཤད་པའི་ཕྱིར། གཞན་ཡང་། རྣམ་
མཁྱེན་ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་
གྲུབ་ཏེ། ཀུན་མཁྱེན་ཉིད་ནི་རྣམ་གསུམ་ཕྱིར། །ཞེས་པའི་གཞུང་འདིས་རྣམ་
མཁྱེན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེས་མཁྱེན་
གསུམ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། རྟགས་གྲུབ་ཏེ། མེད་
པའི་རྣམ་པ་ནས་བཟུང་སྟེ། །ཞེས་པ་ནས། སུམ་ཅུ་རྩ་དགུ་དག་ཏུ་བཞེད། །ཞེས་
པའི་བར་གྱིས་གཞུང་འདི་རྣམས་ཀྱིས་མཁྱེན་གསུམ་བསྟན་བྱའི་གཙོ་བོར་བྱས་



ནས་བསྟན་པའི་ཕྱིར་ཏེ། མེད་པའི་རྣམ་པ་ནས་བཟུང་སྟེ། །ཞེས་སོགས་ཀྱིས་
གཞི་ཤེས་ཀྱི་ཤེས་རྣམ་བསྟན་བྱའི་གཙོ་བོར་བྱས་ནས་བསྟན། རྒྱུ་དང་ལམ་དང་
སྡུག་བསྔལ་དང་། །ཞེས་སོགས་ཀྱིས་ལམ་ཤེས་ཀྱི་ཤེས་རྣམ་བསྟན་བྱའི་གཙོ་
བོར་བྱས་ནས་བསྟན་པའི་ཕྱིར། གཞན་ཡང་། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་གསུམ་པ་
དེར་ཐལ། མཚན་ཉིད་དེའི་ཕྱིར། རྟགས་གྲུབ་ཏེ། ཆོས་ཅན་དེ་ཡིན་པའི་ཕྱིར།
འདོད་ན། དམན་ལམ་སྔོན་དུ་མ་སོང་བའི་ཐེག་ཆེན་ལམ་ཞུགས་ཀྱི་མཁྱེན་པ་
ཡིན་པར་ཐལ། འདོད་པའི་ཕྱིར། ཁྱབ་སྟེ། མཚན་མེད་རབ་ཏུ་སྦྱིན་ལ་སོགས།།
ཞེས་པའི་གཞུང་གི་བསྟན་བྱའི་གཙོ་བོར་གྱུར་བའི་ཐེག་ཆེན་གྱི་ཐར་བ་ཆ་མཐུན་
ཡིན་ན་དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཀྱི་ཚོགས་
ལམ་ཡིན་དགོས་པའི་ཕྱིར། རྟགས་གྲུབ་སྟེ། རྣམ་པ་ཐམས་ཅད་རྟོགས་འདི་
ལ༑ ༑ཐར་པའི་ཆ་དང་མཐུན་པར་འདོད། །ཞེས་འདི་ལ་ཞེས་པའི་ཚིག་སྨོས་
པ་ལ་དགོས་པ་ཡོད་པའི་ཕྱིར། ཁ་ཅིག མཁྱེན་གསུམ་གང་རུང་གི་རྣམ་པ་
ལེགས་པར་ཤར་ནས་སྒོམ་པར་བྱེད་པའི་སེམས་དཔའི་རྣལ་འབྱོར་དེ། གཉེན་
ཕྱོགས་ཤེས་རྣམ་གྱི་མཚན་ཉིད། ཟེར་ན། རྣམ་མཁྱེན་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། འཕགས་རྒྱུད་ཀྱི་
མཁྱེན་པ་ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར།
ཁ་ཅིག དེ་མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས་སྒོམ་པར་



བྱེད་པའི་སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་ཉིད། ཟེར་ན། །
ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་ཀྱི་དངོས་ཡུལ་དུ་གྱུར་
བའི་ཀུན་རྫོབ་བདེན་པ་མེད་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག
རྣམ་པ་ལ་དོན་རྣམ་དང་ཤེས་རྣམ་གཉིས་ཡོད་པའི་དོན་རྣམ་བསྒོམ་བྱ་ཡིན། ཤེས་
རྣམ་བསྒོམ་བྱ་མིན་ཞེས་ཟེར་ཞིང་། ཁ་ཅིག ཤེས་རྣམ་བསྒོམ་བྱ་ཡིན་དོན་
རྣམ་བསྒོམ་བྱ་མིན་ཞེས་ཟེར། འདི་འགོག་པ་ལ། རྣམ་བཤད་སྙིང་པོ་རྒྱན་ལས།
དོན་རྣམ་དང་ཤེས་རྣམ་གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་
འདོད་པ་ནི་སྙིང་པོ་ཅུང་ཟད་ཀྱང་མེད་དེ་མི་རྟག་པ་རྟོགས་པའི་ཡེ་ཤེས་བསྒོམ་
བྱར་འདོད་པ་དེས་ཀྱང་མི་རྟག་པ་སྒོམ་པར་ཁས་ལེན་དགོས་ལ་ཞེས་སོགས་
གསུངས། དེའི་དོན་ནི། ལུགས་དང་པོ་དེ་མི་འཐད་དེ། མི་རྟག་པ་སྒོམ་པའི་
གང་ཟག་ཡིན་ན། མི་རྟག་པ་རྟོགས་པའི་བློ་སྒོམ་པའི་གང་ཟག་ཡིན་དགོས་པའི་
ཕྱིར་དང་། སྙིང་རྗེ་ཆེན་པོ་ཡང་བསྒོམ་བྱ་ཡིན་པའི་ཕྱིར། གཉིས་པ་མི་འཐད་
དེ༑ མི་རྟག་པ་བསྒོམ་བྱ་ཡིན་པའི་ཕྱིར་ཏེ། འདུས་བྱས་མི་རྟག་པར་རྟོགས་
པའི་བློ་བསྒོམ་ན་འདུས་བྱས་མི་རྟག་པ་སྒོམ་པས་ཁྱབ་པའི་ཕྱིར། གཞན་ཡང་།
མི་རྟག་པ་བསྒོམ་བྱ་ཡིན་པར་ཐལ། སྟོང་ཉིད་བསྒོམ་བྱ་ཡིན་པའི་ཕྱིར་ཏེ། སྟོང་
ཉིད་བྱང་འཕགས་ཀྱི་བསྒོམ་བྱའི་གཙོ་བོ་ཡིན་པའི་ཕྱིར། ཁ་ཅིག རྣམ་པ་
ཡིན་ན། ཤེས་རྣམ་ཡིན་དགོས་དོན་རྣམ་ཞེས་བྱ་བ་མི་སྲིད་ཅིང་གཞུང་ཆེན་མོ་



རྣམས་སུ་ཐ་སྙད་ཀྱང་མི་འབྱུང་ཞེས་ཟེར། དེ་འགོག་པ་ལ་རོང་ཊིཀ་པ་ན་རེ།
དེ་ནི་མི་རིགས་ཏེ། ཡུལ་རྣམས་ཅན་ནི་ཐ་དད་པས། །བློའི་རྟོག་པ་ཐ་དད་ཕྱིར།།
ཞེས་གསུངས་པས་དོན་རྣམ་གྱི་རྣམ་པ་བསྟན་པའི་ཕྱིར་དང་། མདོ་ལས། རྣམ་
པ་གང་དག་དང་། རྟགས་གང་དག་དང་། ཞེས་པའི་རྣམ་པའི་སྒྲས་ཕྱི་རོལ་
གྱི་དོན་ཀྱང་གཟུང་བར་བྱ་བ་ཡིན་པའི་ཕྱིར། འོན་ཀྱང་། འདིར་བསྟན་པ་ནི་
ཤེས་རྣམ་ཁོ་ན་སྟེ། མི་མཐུན་ཕྱོགས་ཀྱི་གཉེན་པོར་གསུངས་པའི་ཕྱིར་དང་། མདོ་
ལས། མ་མཆིས་པའི་ཕ་རོལ་ཏུ་ཕྱིན་པ་དང་མི་གཡོ་བའི་ཕ་རོལ་ཏུ་ཕྱིན་པ་དང་།
ཞེས་སོགས་ཀྱི་ཕ་རོལ་ཏུ་ཕྱིན་པའི་སྒྲས་གསུངས་པ་དང་། བསྟན་བཅོས་ལས་
ཀྱང་། མདོར་བསྟན་དུ། ཡེ་ཤེས་ཀྱི་བྱེ་བྲག་དུ་གསུངས་པའི་ཕྱིར་དང་། རྒྱས་
བཤད་ཀྱིས་ཀྱང་དེ་ཉིད་རྒྱས་པར་སྟོན་པའི་ཕྱིར་ཟེར། ལུགས་སྔ་མ་མི་འཐད་
དེ༑ ཉེར་ལེན་གྱི་ཕུང་པོ་མི་རྟག་པ་རྣམ་པ་ཡིན་པའི་ཕྱིར་ཏེ། མེད་པའི་རྣམ་
པ་ནས་བཟུང་སྟེ། །ཞེས་གསུངས་པའི་ཕྱིར། ལུགས་གཉིས་པ་ཡང་མི་རིགས་
ཏེ༑ ཤེས་བྱ་ཆོས་ཅན། སྐབས་འདིར་དོན་རྣམ་བརྒྱ་བདུན་ཅུ་རྩ་གསུམ་མ་
བསྟན་པར་ཐལ། སྐབས་འདིར་བསྟན་གྱི་རྣམ་པ་ཡིན་ན། ཤེས་རྣམ་ཡིན་དགོས་
པའི་ཕྱིར། རྟགས་ཁས། འདོད་ན། བསྟན་བཅོས་མངོན་རྟོགས་རྒྱན་གྱི་དོན་
རྣམ་བརྒྱ་བདུན་ཅུ་རྩ་གསུམ་མ་བསྟན་པར་ཐལ། འདོད་པའི་ཕྱིར། འདོད་
ན༑ དོན་རྣམ་བརྒྱ་བདུན་ཅུ་རྩ་གསུམ་གྱི་རྣམ་བཞག་མི་འཐད་པར་ཐལ། འདོད་
པའི་ཕྱིར། གཞན་ཡང་། ཕྱི་རོལ་གྱི་དོན་ཡོད་པར་ཐལ། མདོ་ལས་རྣམ་པ་



གང་དག་དང་། །ཞེས་སོགས་ཀྱི་རྣམ་པའི་སྒྲས་ཕྱི་རོལ་གྱི་དོན་བསྟན་པའི་ཕྱིར།
རྟགས་ཁས། འདོད་མི་ནུས་ཏེ། འདི་ནི་སེམས་ཙམ་ཁོ་ན་ཡིན་གྱི་ཕྱི་རོལ་གྱི་
དོན་ནི་མེད་དོ། །ཞེས་གསུངས་པའི་ཕྱིར།
རང་ལུགས་ལ་གཉེན་ཕྱོགས་ཤེས་རྣམ་གྱི་
མཚན་ཉིད་སོགས་བཤད་པ།
རང་ལུགས་ནི། མཁྱེན་གསུམ་གང་རུང་གི་རྣམ་པ་སྒོམ་པར་བྱེད་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར་དེ་སེམས་དཔའི་རྒྱུད་ཀྱི་གཉེན་ཕྱོགས་
ཤེས་རྣམ་གྱི་མཚན་ཉིད། ཡང་ན་དེ་སེམས་དཔའི་རྒྱུད་ཀྱི་སྒོམ་བྱེད་གཉེན་པོའི་
མཚན་ཉིད། དབྱེ་ན། བརྒྱ་བདུན་བཅུ་རྩ་གསུམ་ཡོད། ས་མཚམས་ཐེག་ཆེན་
གྱི་ཚོགས་ལམ་ནས། རྒྱུན་མཐའི་བར་ན་ཡོད། རྩོད་པ་སྤོང་བ་ལ་མཁས་པ་
ཁ་ཅིག རྣམ་པ་ཞེས་བྱ་མཚན་ཉིད་དེ། །ཞེས་པའི་རྣམ་པ་དེ་མཚོན་བྱ་ལ་
བྱེད་རིགས་པར་ཐལ། སྐབས་འདིར་སེམས་དཔའི་རྒྱུད་ཀྱི་གཉེན་ཕྱོགས་ཤེས་
རྣམ་ཀྱི་མཚན་ཉིད་འཇོག་པ་སྐབས་སུ་བབ་པའི་ཕྱིར། རྟགས་ཁས། འདོད་
མི་ནུས་ཏེ། རྩ་བར་རྣམ་པ་ཞེས་བྱ་མཚན་ཉིད་དེ། ཞེས་དང་། ཉི་སྣང་ལས།
བྱེ་བྲག་ནི་མི་མཐུན་ཕྱོགས་གང་གི་གཉེན་པོའི་མཚན་ཉིད་གང་ཡིན་པ་སྟེ། དཔེར་
ན༑ རྟག་པར་འཛིན་པ་ལ་མི་རྟག་པ་ལ་སོགས་པ་བཞིན་ནོ། །ཞེས་དང་། རྒྱན་
80



སྣང་ལས། ཤེས་པའི་བྱེ་བྲག་རྣམས་རྣམ་པ་ཉིད་དུ་རྣམ་པར་བཞག་པ་ནི་སྤྱིའི་
མཚན་ཉིད་ཡིན་པར་ཤེས་པར་བྱའོ། །ཞེས་དང་། དོན་གསལ་ལས། རྣམ་པ་
ཉིད་དུ་རྣམ་པར་བཞག་པ་ནི་མཚན་ཉིད་དེ། ཞེས་དང་། སྙིང་པོ་རྒྱན་ལས།
རྣམ་པའི་མཚན་ཉིད་དུ་འཆད་པ་ནི་སྐབས་འདིར་རྣམ་པའི་དབྱེ་བ་རྒྱས་པར་བཤད་
པའི་འདིས་ཅི་བྱེད་མ་ཤེས་པས་གཞུང་གི་དོན་ལོག་པར་བཤད་པ་ཡིན་ཏེ། ཞེས་
པ་དང་། གཉེན་པོའི་མཚན་ཉིད་ཀྱི་ཡན་ལག་ཤེས་པའི་རྣམ་པ་དེ་དག་ཀྱང་ཞེས་
སོགས་གསུངས་པའི་ཕྱིར། ཞེས་གསུངས། སྐྱོན་མེད་དེ། རྣམ་པ་ཞེས་བྱ་
མཚན་ཉིད་དེ། །ཞེས་པའི་རྣམ་པ་མཚོན་བྱ་ལ་བྱེད་པར་ཁས་བླངས་ན་སྐྱོན་དེ་
འཇུག་ཀྱང་དེ་ལྟར་ཁས་མ་བླངས་པའི་ཕྱིར། སྐབས་འདིར་གཉེན་ཕྱོགས་ཤེས་
རྣམ་གྱི་མཚན་ཉིད་འཇོག་པ་སྐབས་སུ་མ་བབ་པའི་ཕྱིར། སྐྱོན་མེད་དེ། ཊིཀར།
མཁྱེན་པ་གསུམ་པོ་གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་པའི་
བྱང་སེམས་ཀྱི་ཡེ་ཤེས་ཞེས་བྱ་བ་ནི། སྐབས་འདིར་བསྟན་པའི་གཉེན་པོའི་མཚན་
ཉིད། གཉེན་པོར་འཇོག་པའི་ཡེ་ཤེས་ཀྱི་རྣམ་པ་དེ་ནི་རིགས་བསྡུ་ན་རྣམ་པ་གསུམ་
དུ་འདོད་དེ། ཞེས་གསུངས་པའི་ཕྱིར། ཊིཀའི་ཚིག་འདིའི་དོན་བསྡུ་ན། རང་
གི་མི་མཐུན་ཕྱོགས་འཇོམས་པར་ནུས་པའི་མཁྱེན་པ་སྐབས་འདིར་བསྟན་གྱི་གཉེན་
ཕྱོགས་ཤེས་རྣམ་གྱི་མཚན་ཉིད། རང་གི་མི་མཐུན་ཕྱོགས་འཇོམས་པར་ནུས་
པའི་བྱང་སེམས་ཀྱི་ཡེ་ཤེས། སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་
མཚན་ཉིད་ཡིན་ནོ། །གཞན་ཡང་། སྐབས་འདིར་གཉེན་ཕྱོགས་ཤེས་རྣམ་གྱི་
81
་



མཚན་ཉིད་འཇོག་པ་སྐབས་སུ་བབ་པ་ཡིན་པར་ཐལ། གཞུང་འདི་ཤེས་རྣམ་
བརྒྱ་བདུན་ཅུ་རྩ་གསུམ་འཆད་བྱེད་ཀྱི་གཞུང་ཡིན་པའི་ཕྱིར་ཏེ། ཤེས་རྣམས་
བརྒྱ་བདུན་ཅུ་རྩ་གསུམ་མདོར་བསྟན་གྱི་ཚུལ་དུ་འཆད་བྱེད་ཀྱི་གཞུང་གཅིག་ཡོད་
པའི་ཕྱིར།
གཞི་ཤེས་ཀྱི་ཤེས་རྣམ་བཤད་པ།
མེད་པའི་རྣམ་པ་ནས་བཟུང་སྟེ། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་ཤེས་རྣམ་དེ་ལ་ཉེར་བདུན་
ཡོད་ཏེ། བདེན་པ་དང་པོ་གསུམ་ལ་བརྟེན་པའི་གཞི་ཤེས་ཀྱི་ཤེས་རྣམ་བཅུ་གཉིས་
དང་། ལམ་བདེན་ལ་བརྟེན་པའི་གཞི་ཤེས་ཀྱི་ཤེས་རྣམ་བཅོ་ལྔ་ཡོད་པའི་ཕྱིར།
གཉིས་པ་ལ་ཁ་ཅིག གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་
འདོགས་པའི་སྒྲོ་འདོགས་འགོག་པར་བྱེད་པའི་ཡེ་ཤེས་གཞི་ཤེས་ཀྱི་ཤེས་རྣམ་གྱི་
མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། རྟགས་གྲུབ་ཏེ། གཞི་ཤེས་ཀྱི་རྣམ་པ་སྒོམ་པའི་སེམས་
དཔའི་རྣལ་འབྱོར་ཡིན་པའི་ཕྱིར། མ་གྲུབ་ན་དེར་ཐལ། བྱང་སེམས་ཚོགས་
ལམ་པའི་རྒྱུད་ལ་གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡོད་
པའི་ཕྱིར། རྩ་བར་འདོད་ན། གཞི་ཤེས་ཡིན་པར་ཐལ། འདོད་པའི་ཕྱིར། ཁ་



ཅིག གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒོ་
འདོགས་འགོག་པར་བྱེད་པའི་གཞི་ཤེས་ཀྱི་འཛིན་སྟངས་སུ་དམིགས་པ་དེ། གཞི་
ཤེས་ཀྱི་རྣམ་པའི་མཚན་ཉིད་ཟེར་ན། གཞི་ཤེས་འཛིན་པའི་རྟོག་པ་ཆོས་ཅན།
གཞི་ཤེས་ཀྱི་འཛིན་སྟངས་ཡིན་པར་ཐལ། གཞི་ཤེས་ཀྱི་རྣམ་པ་ཡིན་པའི་ཕྱིར།
དེར་ཐལ། གཞི་ཤེས་ཀྱི་རྣམ་པར་སྐྱེས་པའི་ཕྱིར། དེའི་རྣམ་པ་ཤར་བའི་བློ་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། གཞི་ཤེས་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། ཁྱོད་རྒྱུད་ལྡན་གྱི་ལམ་མ་ཞུགས་ཀྱི་གང་
ཟག་ཡོད་པའི་ཕྱིར། མ་གྲུབ་ན། གཞི་ཤེས་ཆོས་ཅན། ཁྱོད་འཛིན་རྟོག་པ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། ཁྱོད་བདག་མེད་ཡིན་
པའི་ཕྱིར། གཞན་ཡང་། གཞི་ཤེས་ཀྱི་རྣམ་པ་ཡིན་ན། གཞི་ཤེས་ཡིན་དགོས་
པར་ཐལ། དམ་བཅའ་དེ་འཐད་པའི་ཕྱིར། འདོད་ན། གཞི་ཤེས་ཀྱི་རྣམ་པ་
རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་མེད་པར་ཐལ། འདོད་པའི་ཕྱིར།
འདོད་མི་ནུས་ཏེ། གཞི་ཤེས་ཀྱི་རྣམ་པ་དང་ལྡན་པའི་བློ་རྒྱུད་ལ་ལྡན་པའི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར་ཏེ། གཞི་ཤེས་འཛིན་པའི་རྟོག་པ་རྒྱུད་ལ་
ལྡན་པའི་ལམ་མ་ཞུགས་ཀྱི་གང་ཟག་ཡོད་པ་གང་ཞིག གཞི་ཤེས་འཛིན་པའི་
རྟོག་པ་དེ། གཞི་ཤེས་ཀྱི་རྣམ་པ་ཅན་གྱི་བློ་ཡིན་པའི་ཕྱིར། ལན་གྱིས་ཟློག་པར་
མི་ནུས་པའི་ཐལ་འགྱུར་རོ། །ཁ་ཅིག དམན་པའི་རིགས་ཅན་རྗེས་སུ་བཟུང་
བའི་ཕྱིར་དུ་གཙོ་བོར་སྒོམ་པར་བྱེད་པའི་འཕགས་རྒྱུད་ཀྱི་མཁྱེན་པ་གཞི་ཤེས་



ཀྱི་ཤེས་རྣམ་གྱི་དོན་ཡིན་ཟེར་ན། གོང་དུ་བཀག་ཟིན་ཅིང་། སླར་ཡང་སྐྱོན་
བྱེད་ན། དམན་པའི་རིགས་ཅན་སྡུག་བསྔལ་དང་བྲལ་བར་འདོད་པའི་སྙིང་རྗེ་
ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་
ཏེ༑ ཆོས་ཅན་དེ་ཡིན་པའི་ཕྱིར། རྩ་བར་འདོད་ན། ཐེག་དམན་གྱི་རྟོགས་
རིགས་སུ་གནས་པར་ཐལ། འདོད་པའི་ཕྱིར། ཁ་ཅིག ཐེག་དམན་གྱི་རྟོགས་
རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དེ་སྐབས་འདིར་བསྟན་གྱི་གཞི་
ཤེས་ཀྱི་ཤེས་རྣམ་གྱི་མཚན་ཉིད། ཟེར་ན། སངས་འཕགས་ཀྱི་རྒྱུད་ཀྱི་གཞི་
ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་ཏེ།
གཞི་ཤེས་ཡིན་པའི་ཕྱིར། འདོད་མི་ནུས་ཏེ། སྐབས་འདིར་བསྟན་གྱི་གཞི་ཤེས་
ཀྱི་ཤེས་རྣམ་དེ་ལ་བྱང་འཕགས་ཀྱི་རྒྱུད་ཀྱི་གཞི་ཤེས་ཀྱི་ཤེས་རྣམ་དང་ཐེག་དམན་
འཕགས་པའི་རྒྱུད་ཀྱི་གཞི་ཤེས་ཀྱི་ཤེས་རྣམ་གཉིས་སུ་གྲངས་ངེས་པའི་ཕྱིར། དེ་
ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་ཉན་ཐོས་དང་བྱང་ཆུབ་སེམས་དཔའི་བྱེ་
བྲག་གི་གོ་རིམས་བཞིན་དུ་ཟག་པ་མེད་པ་དང་ཟག་པ་དང་བཅས་པ་དག་ཀྱང་ཡིན་
ཏེ༑ ཞེས་གསུངས་པའི་ཕྱིར། རང་ལུགས་ནི། གཞི་ཤེས་ཀྱི་རྣམ་པ་སྒོམ་
པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་
རྒྱུད་ཀྱི་གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་
འདོགས་ཀྱི་གཉེན་པོའི་མཚན་ཉིད། ཡང་ན། གཞི་ཤེས་སྦྱོར་བའི་བསྒོམ་བྱའི་
རྣམ་པར་གྱུར་བའི་འཕགས་རྒྱུད་ཀྱི་མཁྱེན་པ་གང་ཞིག ཐེག་དམན་གྱི་རྟོགས་



རིགས་སུ་གནས་པ་དེ་གཞི་ཤེས་ཀྱི་ཤེས་རྣམ་གྱི་མཚན་ཉིད། བྱས་པ་ལ། མཁས་
པ་ཁ་ཅིག རྣམ་པ་ཞེས་བྱ་མཚན་ཉིད་དེ། །ཞེས་པའི་རྣམ་པ་མཚོན་བྱ་ལ་
བྱེད་རིགས་པར་ཐལ། སྐབས་འདིར་གཞི་ཤེས་ཀྱི་མཚན་ཉིད་འཇོག་པ་སྐབས་
སུ་བབ་པའི་ཕྱིར། འདོད་ན། རྣམ་པ་ཞེས་བྱ་མཚན་ཉིད་དེ། །ཞེས་བཤད་པ་
མི་འཐད་པར་ཐལ། ཞེས་གསུངས་པ་ལ་ལན་སྔར་བཏབ་ཟིན་ནོ། །
གཞི་ཤེས་ཀྱི་ལམ་བདེན་གྱི་རྣམ་པ་གསུམ་
འདོད་ཚུལ་བཤད་པ།
ཉོན་མོངས་པའི་སྒྲིབ་པའི་གཉེན་པོ་ཉིད་དུ་ཞེས་སོགས་ཀྱི་སྐབས་སུ། སྦྱོར་བ་
དང༌། མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་ལམ་བདེན་གྱི་རྣམ་
པ་ལ་གསུམ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་པའི་མཐོང་ལམ་
ཟག་མེད་གཅིག གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་རིགས་
སུ་གནས་པའི་སྒོམ་ལམ་ཟག་བཅས་གཅིག གཟུགས་ཕྱི་རོལ་དོན་དུ་འཛིན་
པའི་རྟོག་པའི་གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག་རྣམས་
སུ་ཡོད་པའི་ཕྱིར། སྐབས་འདིར་གཟུགས་ཕྱི་རོལ་དོན་དུ་འཛིན་པའི་རྟོག་པའི་
གཉེན་པོ་སྟོན་པ་སྐབས་སུ་མ་བབ་པའི་སྐྱོན་མེད་དེ། གཞི་ཤེས་ཀྱི་རང་རྒྱལ་
འཕགས་པའི་མངོན་རྟོགས་བསྡུས་པའི་ཕྱིར། ཁ་ཅིག གཞི་ཤེས་ཀྱི་ལམ་



བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་དངོས་གཉེན་དུ་གྱུར་བའི་མཐོང་
ལམ་ཟག་མེད་གཅིག ཤེས་སྒྲིབ་གཟུང་རྟོག་གི་དངོས་གཉེན་དུ་གྱུར་བའི་སྒོམ་
ལམ་ཟག་བཅས་གཅིག ཤེས་སྒྲིབ་གཟུང་རྟོག་གི་དངོས་གཉེན་དུ་གྱུར་བའི་
མཐོང་ལམ་ཟག་མེད་གཅིག་རྣམས་སུ་ཡོད་པའི་ཕྱིར། ཞེས་ཟེར་བ་མི་འཐད་
དེ༑ ཉོན་སྒྲིབ་ཀྱི་དངོས་གཉེན་དུ་གྱུར་བའི་མཐོང་ལམ་ཟག་མེད་མེད་པར་ཐལ།
ཉོན་སྒྲིབ་ཀྱི་དངོས་གཉེན་ཡིན་ན་སྒོམ་ལམ་བར་ཆད་མེད་ལམ་ཡིན་དགོས་པའི་
ཕྱིར། རྟགས་འབུད། ཤེས་སྒྲིབ་གཟུང་རྟོག་གི་དངོས་གཉེན་དུ་གྱུར་བའི་སྒོམ་
ལམ་ཟག་བཅས་མེད་པར་ཐལ། ཤེས་སྒྲིབ་གཟུང་རྟོག་གི་དངོས་གཉེན་ཡིན་ན་
སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། ཤེས་སྒྲིབ་གཟུང་རྟོག་གི་
དངོས་གཉེན་དུ་གྱུར་བའི་མཐོང་ལམ་ཟག་མེད་མེད་པར་ཐལ། དེ་ཡིན་ན་སྒོམ་
ལམ་བར་ཆད་མེད་ལམ་ཡིན་དགོས་པའི་ཕྱིར། ཁོ་ན་རེ། སྟོང་ཉིད་ལ་རྩེ་གཅིག་
ཏུ་མཉམ་པར་བཞག་པའི་བྱང་སེམས་ཀྱི་སྦྱོར་ལམ་མཉམ་བཞག་ཡེ་ཤེས་ཆོས་
ཅན། སྒོམ་ལམ་བར་ཆད་མེད་ལམ་ཡིན་པར་ཐལ། ཤེས་སྒྲིབ་གཟུང་རྟོག་གི་
དངོས་གཉེན་ཡིན་པའི་ཕྱིར་ཏེ། བདེན་འཛིན་གྱི་དངོས་གཉེན་ཡིན་པའི་ཕྱིར།
དེར་ཐལ། བདེན་འཛིན་ལ་དངོས་སུ་གནོད་བྱེད་གང་ཞིག བདེན་འཛིན་གྱི་
གཉེན་པོ་ཡིན་པའི་ཕྱིར། ཟེར་ན་མ་ཁྱབ། བདེན་འཛིན་གྱི་གཉེན་པོ་གང་ཞིག
བར་ཆད་མེད་ལམ་ཡིན་ན། བདེན་འཛིན་གྱི་དངོས་གཉེན་བར་ཆད་མེད་ལམ་
ཡིན་དགོས་པར་ཐལ། བདེན་འཛིན་ལ་དངོས་སུ་གནོད་བྱེད་གང་ཞིག དེའི་



གཉེན་པོ་ཡིན་ན། བདེན་འཛིན་གྱི་དངོས་གཉེན་ཡིན་དགོས་པའི་ཕྱིར། རྟགས་
ཁས། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན།
དེར་ཐལ། དེའི་ཕྱིར། མ་གྲུབ་ན་སོང་། དེ་བདེན་འཛིན་གྱི་དངོས་གཉེན་ཡིན་
པར་ཐལ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་བྱང་སེམས་ཀྱི་སྦྱོར་
ལམ་མཉམ་བཞག་ཡེ་ཤེས་དེ་བདེན་འཛིན་གྱི་དངོས་གཉེན་ཡིན་པའི་ཕྱིར། རྟགས་
ཁས། གོང་དུ་འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་དེས་བདེན་
འཛིན་སྤངས་པར་ཐལ། འདོད་པའི་ཕྱིར། གཞན་ཡང་། ཉོན་སྒྲིབ་ཀྱི་དངོས་
གཉེན་ཡིན་ན། གཞི་ཤེས་ཡིན་དགོས་པར་ཐལ། སྦྱོར་བ་དེ་འཐད་པའི་ཕྱིར།
འདོད་ན། འོག་ཏུ་འགོག ཁ་ཅིག གཞི་ཤེས་ཀྱི་ལམ་བདེན་གྱི་རྣམ་པ་ལ་
གསུམ་ཡོད་དེ། ཉོན་སྒྲིབ་ཀྱི་གཉེན་པོར་གྱུར་བའི་མཐོང་ལམ་ཟག་མེད་གཅིག
ཤེས་སྒྲིབ་གཟུང་རྟོག་གི་གཉེན་པོར་གྱུར་བའི་སྒོམ་ལམ་ཟག་བཅས་གཅིག ཤེས་
སྒྲིབ་གཟུང་རྟོག་གི་གཉེན་པོར་གྱུར་བའི་མཐོང་ལམ་ཟག་མེད་གཅིག་རྣམས་སུ་
ཡོད་པའི་ཕྱིར། ཟེར་ན། སྦྱོར་བ་སྔ་ཕྱི་གཉིས་ཀ་ལ། ཤེས་བྱ་ཆོས་ཅན། གཟུགས་
ཕྱི་རོལ་དོན་དུ་འཛིན་པའི་རྟོག་པ་དེ་ཤེས་སྒྲིབ་གཟུང་རྟོག་ཡིན་པར་ཐལ། སྦྱོར་
བ་འཐད་པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་
བའི་གཟུང་བ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བློ་ཡིན་པར་
ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་དོན་གྱིས་སྟོང་བ་དེ་དོན་
དམ་བདེན་པ་ཡིན་པར་ཐལ། འདོད་པའི་ཕྱིར། གཞན་ཡང་། ཉོན་སྒྲིབ་ཀྱི་
s



དངོས་གཉེན་བར་ཆད་མེད་ལམ་ཡིན་ན་གཞི་ཤེས་ཡིན་དགོས་པར་ཐལ། སྦྱོར་
བ་དེ་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་རྒྱུན་མཐའི་
བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཏེ། དམན་
ལམ་མངོན་དུ་མ་སོང་བའི་རྒྱུན་མཐའི་བར་ཆད་མེད་ལམ་པ་དེས་སྒྲིབ་གཉིས་
ཅིག་ཆར་དུ་སྤོང་བའི་ཕྱིར་ཏེ། ཀུན་བཏུས་ལས། དེས་བྱང་ཆུབ་ཐོབ་པ་ན་
ཉོན་མོངས་པ་དང་ཤེས་བྱའི་སྒྲིབ་པ་ཅིག་ཆར་སྤོང་ངོ་། །ཞེས་གསུངས་པའི་
ཕྱིར། རྩ་བར་འདོད་མི་ནུས་ཏེ། ཐེག་དམན་གྱི་རྟོགས་རིགས་སུ་མི་གནས་
པའི་ཕྱིར་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར། ཁ་
ཅིག དམན་ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་ལམ་ཆོས་
ཅན། གང་ཟག་གི་བདག་འཛིན་གྱི་དངོས་གཉེན་བར་ཆད་མེད་ལམ་ཡིན་པར་
ཐལ། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་པའི་ཕྱིར། རྟགས་
ཁས། འདོད་ན། དེ་ཆོས་ཅན། གང་ཟག་གི་བདག་འཛིན་དང་དམིགས་པ་
གཅིག་ལ་དམིགས་ནས་འཛིན་སྟངས་དངོས་འགལ་དུ་ཞུགས་པའི་བློ་ཡིན་པར་
ཐལ། འདོད་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། གང་ཟག་གི་
བདག་མེད་ཀྱི་རྣམ་པ་ཅན་གྱི་བློ་ཡིན་པར་ཐལ། འདོད་པའི་ཕྱིར། འདོད་ན།
སློབ་ལམ་ན་བློ་གཅིག་གིས་བདེན་གཉིས་ཅིག་ཆར་དུ་མངོན་སུམ་དུ་རྟོགས་པ་ཡོད་
པར་ཐལ། འདོད་པའི་ཕྱིར་ཟེར་ན། མ་ཁྱབ་མཚམས་ལ། གང་ཟག་གི་མི་
རྟག་པ་མ་ཡིན་པར་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཆོས་



ཅན། དེ་དང་འཛིན་སྟངས་དངོས་སུ་འགལ་བར་ཐལ། དེའི་དངོས་གཉེན་བར་
ཆད་མེད་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་ཏེ། དེའི་དངོས་
གཉེན་བར་ཆད་མེད་ལམ་ཡོད་པའི་ཕྱིར། དེར་ཐལ། གང་ཟག་རྟག་གཅིག་
རང་དབང་ཅན་དུ་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཡོད་པའི་
ཕྱིར། མ་གྲུབ་ན་དེར་ཐལ། གང་ཟག་གི་བདག་འཛིན་ཀུན་བཏགས་ཀྱི་དངོས་
གཉེན་བར་ཆད་མེད་ལམ་ཡོད་པའི་ཕྱིར། རྟགས་སླ། རྩ་བར་འདོད་ན། དེ་
ཆོས་ཅན། ཁྱོད་གང་ཟག་མི་རྟག་པའི་རྣམ་པ་ཅན་གྱི་བློ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ལྷས་སྦྱིན་
ལ་དམིགས་པའི་ཁོང་ཁྲོའི་དངོས་གཉེན་བར་ཆད་མེད་ལམ་ཆོས་ཅན། ལྷས་
སྦྱིན་ལ་དམིགས་པའི་ཁོང་ཁྲོ་དང་འཛིན་སྟངས་དངོས་སུ་འགལ་བར་ཐལ། དེའི་
དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་
ཏེ༑ ཆོས་ཅན་དེ་ཡོད་པའི་ཕྱིར་ཏེ། རྩ་ཉོན་དྲུག་གི་དངོས་གཉེན་བར་ཆད་མེད་
ལམ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ལ་ལྷས་སྦྱིན་ཡིད་
འོང་དུ་སྣང་བར་ཐལ། འདོད་པ་གང་ཞིག ལྷས་སྦྱིན་ལ་དམིགས་པའི་ཁོང་
ཁྲོ་ལ་ལྷས་སྦྱིན་ཡིད་མི་འོང་དུ་སྣང་བའི་ཕྱིར། འདོད་མི་ནུས་ཏེ། བར་ཆད་
མེད་ལམ་ཡིན་པའི་ཕྱིར། གཞན་ཡང་སྐབས་གཉིས་པའི། རྣམ་བཤད་སྙིང་
པོ་རྒྱན་ལས། འདའ་བྱེད་ཀྱི་མཐོང་ལམ་དེ་ཉིད་ཀྱིས་རྣམ་པ་བཅུ་དྲུག་སྤྲོས་བྲལ་
དུ་མངོན་སུམ་དུ་རྟོགས་ཀྱང་རྣམ་པ་བཅུ་དྲུག་རྟོགས་པ་ནི་མ་ཡིན་ནོ། །དེ་ཉིད་



ཀྱིས་སྒྲིབ་པ་གཉིས་ཀུན་བཏགས་ཀྱི་ས་བོན་ཟད་པར་བཅོམ་ནས་དེའི་རྗེས་སུ་རྣམ་
པ་བཅུ་དྲུག་མངོན་སུམ་དུ་རྟོགས་པའི་འདའ་བར་བྱ་བའི་མཐོང་ལམ་མངོན་འགྱུར་
དུ་སྐྱེ་བ་ཡིན་ནོ། ཞེས་དང་། སྐབས་འདིའི་ཊིཀར། སྤང་བྱའི་ས་བོན་ལ་དངོས་
སུ་གནོད་བྱེད་ཀྱི་གཉེན་པོ་སྟོང་ཉིད་རྟོགས་པའི་ཤེས་རབ་ཡིན་ཡང་། མཁྱེན་
གསུམ་གྱི་རྣམ་པ་ལ་ཕྱིན་ཅི་ལོག་ཏུ་ཞུགས་པའི་སྒྲོ་འདོགས་ཇི་སྙེད་པ་དེ་སྙེད་ཀྱི་
གཉེན་པོར་དེའི་དམིགས་རྣམ་གྱི་ལོག་ཕྱོགས་འཛིན་པའི་རྣམ་པ་མཐའ་དག་ཞི་
ལྷག་ཟུང་འབྲེལ་གྱི་སྒོ་ནས་སྒོམ་པར་བྱ་བ་ཡིན་ནོ། །ཞེས་གསུངས་པ་མི་འཐད་
པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་
མེད་ལམ་དེ་གང་ཟག་གི་བདག་འཛིན་ཀུན་བཏགས་ཀྱི་དངོས་གཉེན་བར་ཆད་
མེད་ལམ་མ་ཡིན། དམན་ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་
ལམ་དེ་གང་ཟག་གི་བདག་འཛིན་ལྷན་སྐྱེས་ཀྱི་དངོས་གཉེན་བར་ཆད་མེད་ལམ་
མ་ཡིན་པའི་ཕྱིར། རྟགས་ཁས། གཞན་ཡང་། ལམ་རྗེས་ཤེས་ལ་གནས་པའི་
ཕྱིར་མི་འོང་དེས་འདོད་ཉོན་སྤང་བ་ལ་དགག་པ་བྱེད་མི་རིགས་པར་ཐལ། འདོད་
ཉོན་སྤོང་བ་ལ་དེའི་དངོས་གཉེན་བར་ཆད་མེད་ལམ་ཐོབ་མི་དགོས་པའི་ཕྱིར། དེར་
ཐལ། ཉོན་སྒྲིབ་སྤང་བ་ལ་དེའི་དངོས་གཉེན་བར་ཆད་མེད་ལམ་ཐོབ་མི་དགོས་
པའི་ཕྱིར། མ་གྲུབ་ན་སོང་། དམན་ལམ་སྔོན་དུ་མ་སོང་བའི་སངས་རྒྱས་འཕགས་
པ་ཆོས་ཅན། དེར་ཐལ། དེའི་ཕྱིར། འདོད་ན། དམན་ལམ་སྔོན་དུ་མ་སོང་
བའི་རྒྱུན་མཐའི་བར་ཆད་མེད་ལམ་དེ་ཉོན་སྒྲིབ་ཀྱི་དངོས་གཉེན་བར་ཆད་མེད་
90



ལམ་ཡིན་པར་ཐལ། འདོད་པའི་ཕྱིར། རྟགས་གསལ་ཁས། ཁོ་ན་རེ། དམན་
ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་ལམ་ལ་གནས་པའི་སེམས་
དཔའ་ཆོས་ཅན། ཁྱོད་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་
ཀྱིས་ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་
ཕྱིར། དེར་ཐལ། ཉོན་སྒྲིབ་ཀྱི་དངོས་གཉེན་དུ་གྱུར་བའི་རྒྱུན་མཐའི་བར་ཆད་
མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར་ན་མ་ཁྱབ་སྟེ། དམན་ལམ་སྔོན་
དུ་མ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་
ཆོས་ཅན། ཁྱོད་ཀྱིས་གང་ཟག་གི་བདག་འཛིན་ཀུན་བཏགས་སྤང་བྱའི་གཙོ་བོར་
བྱེད་པར་ཐལ། ཁྱོད་ཀྱིས་གང་ཟག་གི་བདག་འཛིན་ཀུན་བཏགས་སྤངས་པའི་
རྣམ་གྲོལ་ལམ་ཐོབ་བྱའི་གཙོ་བོར་བྱེད་པའི་ཕྱིར་ཏེ། དེ་སྤངས་པའི་ཐེག་ཆེན་
གྱི་མཐོང་ལམ་རྣམ་གྲོལ་ལམ་ཐོབ་བྱའི་གཙོ་བོར་བྱེད་པའི་ཕྱིར། འཁོར་གསུམ་
རིམ་པ་བཞིན་ནོ། །གཞན་ཡང་སྔར་གྱི་སྦྱོར་བ་ལ། རང་རྒྱལ་སློབ་པ་འཕགས་
པ་དེས་ཤེས་སྒྲིབ་གཟུང་རྟོག་སྤང་བྱའི་གཙོ་བོར་བྱེད་པར་ཐལ། སྦྱོར་བ་དེ་རྣམས་
འཐད་པའི་ཕྱིར། འདོད་ན། དེ་ཆོས་ཅན། ཤེས་སྒྲིབ་སྤང་བྱའི་གཙོ་བོར་
བྱེད་པར་ཐལ། འདོད་པའི་ཕྱིར། འདོད་ན། རང་རྒྱལ་དགྲ་བཅོམ་པས་ཤེས་
སྒྲིབ་སྤངས་པར་ཐལ། འདོད་པའི་ཕྱིར། མཁས་པ་ཁ་ཅིག གཞི་ཤེས་ཀྱི་
ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་
པའི་མཐོང་ལམ་ཟག་མེད་གཅིག གཟུང་བ་ཆོས་ཀྱི་བདག་འཛིན་གྱི་གཉེན་
91



པོའི་རིགས་སུ་གནས་པའི་སྒོམ་ལམ་ཟག་བཅས་གཅིག གཟུང་བ་ཆོས་ཀྱི་
བདག་འཛིན་གྱི་གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག་
རྣམས་སུ་ཡོད་པའི་ཕྱིར་ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་
དེ་གཟུང་བ་ཆོས་ཀྱི་བདག་འཛིན་ཡིན་པར་ཐལ། སྦྱོར་བ་དེ་འཐད་པའི་ཕྱིར།
འདོད་ན། དེ་ཆོས་ཅན། ཆོས་ཀྱི་བདག་འཛིན་ཡིན་པར་ཐལ། འདོད་པའི་
ཕྱིར། ཁྱབ་ཏེ། འཛིན་པ་ཆོས་ཀྱི་བདག་འཛིན་ཡིན་ན་ཆོས་ཀྱི་བདག་འཛིན་
ཡིན་དགོས་པའི་ཕྱིར། དེ་ལ་ཡང་ཁྱབ་པ་ཡོད་དེ། གཟུང་བ་ཆོས་ཀྱི་བདག་
འཛིན་དང་འཛིན་པ་ཆོས་ཀྱི་བདག་འཛིན་གཉིས་ཀྱི་འཛིན་སྟངས་ལ་ཕྲ་རགས་
ཀྱི་ཁྱད་པར་མེད་པའི་ཕྱིར། དེར་ཐལ། གཟུང་རྟོག་དང་འཛིན་རྟོག་གཉིས་
ཀྱི་འཛིན་སྟངས་ལ་ཕྲ་རགས་ཀྱི་ཁྱད་པར་མེད་པའི་ཕྱིར། དེ་གཉིས་ཀ་བདག་
འཛིན་དུ་མཚུངས་པའི་ཕྱིར། གཞན་ཡང་། རང་རྒྱལ་སློབ་པ་འཕགས་པས་
གཟུང་བ་ཆོས་ཀྱི་བདག་འཛིན་སྤང་བྱའི་གཙོ་བོར་བྱས་ནས་སྤོང་བར་ཐལ། སྦྱོར་
བ་དེ་འཐད་པའི་ཕྱིར། འདོད་ན། རང་རྒྱལ་དགྲ་བཅོམ་པས་གཟུང་བ་ཆོས་
ཀྱི་བདག་འཛིན་སྤངས་པར་ཐལ། འདོད་པའི་ཕྱིར། འདོད་ན། གཟུགས་ལ་
དམིགས་ནས་བདེན་པར་ཞེན་པའི་བློ་དེ་གཟུང་བ་ཆོས་ཀྱི་བདག་འཛིན་མ་ཡིན་
པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དེ་ཡིན་པར་ཐལ།
ཆོས་ཀྱི་བདག་འཛིན་གང་ཞིག ཁྱོད་ཀྱི་དམིགས་ཡུལ་ཡིན་ན་གཟུང་འཛིན་
གཉིས་སུ་ཕྱེ་བའི་གཟུང་བ་ཡིན་དགོས་པའི་ཕྱིར། གཉིས་པ་མཐའ་དཔྱད་པ་ལ།
92



ཁ་ཅིག སྐབས་འདིར་ཉོན་སྒྲིབ་ཀྱི་གཉེན་པོ་ལ་ཟག་བཅས་ཟག་མེད་གཉིས་
སུ་མ་ཕྱེ་བར། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་ལ་ཟག་
བཅས་ཟག་མེད་གཉིས་སུ་འབྱེད་པའི་རྒྱུ་མཚན་ཡོད་དེ། ཉོན་སྒྲིབ་མཉམ་བཞག་
ཁོ་ནས་སྤོང་ཞིང་། ཤེས་སྒྲིབ་མཉམ་རྗེས་གཉིས་ཀའི་སྤོང་བའི་ཕྱིར། ཟེར་ན་
མི་འཐད་དེ། སྒྲིབ་པ་གཉིས་དང་བྲལ་བའི་ཕྱིར། །རྒྱུ་ནི་ཡེ་ཤེས་གཉིས་ཡིན་
ཏེ༑ ༑ཞེས་བཤད་པ་མི་འཐད་པར་ཐལ། ཉོན་སྒྲིབ་མཉམ་བཞག་ཁོ་ནའི་སྤོང་
ཞིང་། ཤེས་སྒྲིབ་མཉམ་རྗེས་གཉིས་ཀའི་སྤོང་བའི་ཁྱད་པར་འཐད་པའི་ཕྱིར།
ཁ་ཅིག ཉོན་སྒྲིབ་ཀྱི་གཉེན་པོར་གྱུར་བའི་ལམ་ཟག་མེད་དེ་ཐེག་པ་གསུམ་
ཀའི་གང་ཟག་གི་རྒྱུད་ལ་ཡོད། གཟུགས་ཕྱི་རོལ་དོན་དུ་འཛིན་པའི་རྟོག་པའི་
གཉེན་པོར་གྱུར་བའི་ལམ་ཟག་མེད་དེ་རང་རྒྱལ་དང་། བྱང་སེམས་གཉིས་ཀའི་
རྒྱུད་ལ་ཡོད། ཤེས་སྒྲིབ་ཀྱི་གཉེན་པོར་གྱུར་བའི་ལམ་ཟག་མེད་དེ་བྱང་སེམས་
ཁོ་ནའི་རྒྱུད་ལ་ཡོད་ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་
པོར་གྱུར་བའི་ལམ་ཟག་མེད་རྒྱུད་ལ་ལྡན་པའི་ཉན་ཐོས་མེད་པར་ཐལ། དམ་
བཅའ་བར་བ་དེ་འཐད་པའི་ཕྱིར། འདོད་ན། གཉིས་སྟོང་མངོན་སུམ་དུ་རྟོགས་
པའི་ཉན་ཐོས་མེད་པར་ཐལ། འདོད་པའི་ཕྱིར། འདོད་ན། བདག་མེད་མངོན་
སུམ་དུ་རྟོགས་པའི་ཉན་ཐོས་མེད་པར་ཐལ། འདོད་པའི་ཕྱིར། འདོད་ན། བཀག་
ཟིན། སངས་རྒྱལ་འཕགས་པའི་རྒྱུད་ལ་ཤེས་སྒྲིབ་ཀྱི་གཉེན་པོ་མེད་པར་ཐལ།
དམ་བཅའ་ཕྱི་མ་དེ་འཐད་པའི་ཕྱིར། འདོད་ན། རྣམ་མཁྱེན་དེ་གཉེན་པོའི་



ཡོན་ཏན་དང་མི་ལྡན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
དེ་དང་ལྡན་པར་ཐལ། ལམ་བདེན་ཡིན་པའི་ཕྱིར། ཁྱབ་ཏེ། དག་གསལ་གཉེན་
པོའི་ཕྱོགས་ཉིད་ཀྱིས། །ཞེས་པའི་དོན་གྲུབ་པའི་ཕྱིར། །
སྒྲིབ་གཉིས་ཀྱི་རྣམ་གཞག་བཤད་པ།
སྒྲིབ་གཉིས་ཀྱི་རྣམ་བཞག་ལ། ཁ་ཅིག སྒྲིབ་པ་གང་ཞིག གཙོ་བོར་ཐར་
པ་ཐོབ་པ་ལ་བར་དུ་གཅོད་པར་བྱེད་པ་ཉོན་སྒྲིབ་ཀྱི་མཚན་ཉིད། དེ་གང་ཞིག །
གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་པར་བྱེད་པ་ཤེས་སྒྲིབ་
ཀྱི་མཚན་ཉིད། ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན།
མཚན་ཉིད་ཕྱི་མའི་ཟུར་གཉིས་པ་དེར་ཐལ། ཤེས་སྒྲིབ་ཡིན་པའི་ཕྱིར། མ་
གྲུབ་ན། དེ་ཤེས་སྒྲིབ་ཡིན་པར་ཐལ། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་
སུ་གྲངས་ངེས་པ་གང་ཞིག དེ་ཉོན་སྒྲིབ་མ་ཡིན་པའི་ཕྱིར། དང་པོ་གྲུབ་ཏེ།
དབུས་མཐའ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་ཉིད་
དུ་བསྟན། །དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་གྲོལ་བར་འདོད།།
ཞེས་གསུངས་པའི་ཕྱིར། གཉིས་པ་མ་གྲུབ་ན་དེ་ཆོས་ཅན། ཉན་ཐོས་དགྲ་བཅོམ་
པས་སྤངས་པར་ཐལ། ཉོན་སྒྲིབ་ཡིན་པའི་ཕྱིར། འདོད་ན། རང་རྒྱལ་དགྲ་
བཅོམ་པ་དེ་ཉན་ཐོས་དགྲ་བཅོམ་པ་ལས་སྤངས་པའི་སྒོ་ནས་ཁྱད་པར་དུ་འཕགས་
༡ན་མོང་བ་མ་ཡིན་ཝེ
བ བསྟན། །དེར



པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་པར་ཐར་པ་ཅུང་ཟད་
ཙམ་ཞིག་གིས་ལྷག་པ་ཞེས་གསུངས་པ་མི་འཐད་པར་ཐལ། འདོད་པའི་ཕྱིར།
རྩ་བར་འདོད་ན། རང་རྒྱལ་དགྲ་བཅོམ་པ་དེས་ཐམས་ཅད་མཁྱེན་པ་ཐོབ་པ་
ཡིན་པར་ཐལ། འདོད་པའི་ཕྱིར། ཁོ་ན་རེ། གཟུགས་ཕྱི་རོལ་དོན་དུ་འཛིན་
པའི་རྟོག་པ་ཆོས་ཅན། ཤེས་སྒྲིབ་མ་ཡིན་པར་ཐལ། ཉོན་སྒྲིབ་ཡིན་པའི་ཕྱིར།
མ་གྲུབ་ན་དེར་ཐལ། གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པ་ཡིན་
པའི་ཕྱིར། མ་གྲུབ་ན། དེར་ཐལ། གཙོ་བོར་རང་རྒྱལ་གྱི་ཐར་པ་ཐོབ་པ་ལ་
བར་དུ་གཅོད་པའི་སྒྲིབ་པ་ཡིན་པའི་ཕྱིར། ཟེར་ན། འདིར་མ་ཁྱབ་ཏེ། བདེན་
འཛིན་ཆོས་ཅན། གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པ་ཡིན་
པར་ཐལ། གཙོ་བོར་ཐེག་ཆེན་གྱི་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་
པ་ཡིན་པའི་ཕྱིར། ཁྱབ་པ་འགྲིག གཞན་ཡང་། ཉན་ཐོས་དགྲ་བཅོམ་པས་
ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་མ་སྤངས་པར་ཐལ། གཟུགས་ཕྱི་རོལ་
དོན་དུ་འཛིན་པའི་རྟོག་པ་དེ་གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་
པ་ཡིན་པའི་ཕྱིར། རྟགས་ཁས། འདོད་ན། དེས་ཐར་པ་མ་ཐོབ་པར་ཐལ།
འདོད་པའི་ཕྱིར། འདོད་ན། ཧ་ཅང་ཐལ་ལོ། །གཞན་ཡང་། དེས་ཉོན་སྒྲིབ་
མ་ལུས་པར་མ་སྤངས་པར་ཐལ། དེ་འདྲའི་རྟོག་པ་དེ་ཉོན་སྒྲིབ་ཡིན་པའི་ཕྱིར།
འདོད་ན་སླ། ཁོ་ན་རེ། སྒྲིབ་པ་ལ་དེ་གཉིས་སུ་གྲངས་མ་ངེས་པར་ཐལ། སྙོམས་
འཇུག་གི་སྒྲིབ་པ་དེ། སྒྲིབ་པ་གང་ཞིག དེ་ཉོན་སྒྲིབ་ཡང་མ་ཡིན། ཤེས་
95



སྒྲིབ་ཡང་མ་ཡིན་པའི་ཕྱིར། དང་པོ་གྲུབ་ཏེ། སྙོམས་འཇུག་གི་སྒྲིབ་པ་ཡོད་
པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཤེས་རབ་རྐྱང་བའི་ཆ་ལས་
རྣམ་པར་གྲོལ་བའི་ཉན་ཐོས་དགྲ་བཅོམ་པས་ཁྱོད་སྤངས་པར་ཐལ། མ་གྲུབ་
པ་དེའི་ཕྱིར། གསུམ་པ་མ་གྲུབ་ན། དེ་ཆོས་ཅན། གཉིས་ཀའི་ཆ་ལས་རྣམ་
གྲོལ་གྱི་ཉན་ཐོས་དགྲ་བཅོམ་པས་ཁྱོད་མ་སྤངས་པར་ཐལ། མ་གྲུབ་པ་དེའི་ཕྱིར།
ཟེར་ན། དམན་པའི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། སྙོམས་
འཇུག་གི་སྒྲིབ་པ་ཡིན་ན། སྒྲིབ་པ་ཡིན་དགོས་པའི་ཕྱིར། རྟགས་ཁས། འདོད་
ན༑ ཉན་ཐོས་ཚོགས་ལམ་པའི་རྒྱུད་ཀྱི་རང་ཉིད་གཅིག་བུ་ཞི་བདེ་དོན་གཉེར་
གྱི་བློ་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཏེ། དམན་པའི་སྒྲིབ་པའི་
མཚན་གཞི་ཡོད་པའི་ཕྱིར། འདོད་མི་ནུས་ཏེ། ཐར་ལམ་ཡིན་པའི་ཕྱིར། ཁོ་
ན་རེ། སྒྲིབ་པའི་དངོས་གཉེན་བར་ཆད་མེད་ལམ་ལ་ཐེག་ཆེན་གྱི་བར་ཆད་མེད་
ལམ་དང་། ཐེག་དམན་གྱི་བར་ཆད་མེད་ལམ་གཉིས་སུ་གྲངས་ངེས་པར་ཐལ།
སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པའི་ཕྱིར། རྟགས་ཁས།
འདོད་ན། སྒྲིབ་པའི་དངོས་གཉེན་དུ་གྱུར་བའི་ཐེག་དམན་གྱི་བར་ཆད་མེད་ལམ་
ཡོད་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་སྒོམ་ལམ་རྡོ་རྗེ་ལྟ་
བུའི་ཏིང་ངེ་འཛིན་དེ། སྒྲིབ་པའི་དངོས་གཉེན་བར་ཆད་མེད་ལམ་ཡིན་པར་ཐལ།
འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པས་སྒྲིབ་པ་སྤངས་པར་ཐལ།
འདོད་པའི་ཕྱིར། ཟེར་ན། རྩ་བར་མ་ཁྱབ། ཁོ་ན་རེ། བྱང་ཆུབ་དེ་ལ་ཐེག་



ཆེན་གྱི་བྱང་ཆུབ་དང་ཐེག་དམན་གྱི་བྱང་ཆུབ་གཉིས་སུ་གྲངས་ངེས་པར་ཐལ།
སྒྲིབ་པ་ལ་དེ་གཉིས་སུ་གྲངས་ངེས་པའི་ཕྱིར། འདོད་མི་ནུས་ཏེ། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ལ་བྱང་
ཆུབ་ཡོད་པའི་ཕྱིར། ཟེར་ན། ཡང་རྩ་བར་མ་ཁྱབ། ཡང་ཁོ་ན་རེ། ཐར་པ་
ཡིན་ན། ཉན་ཐོས་ཀྱི་ཐར་པ་ཡིན་དགོས་པར་ཐལ། གཙོ་བོར་ཐར་པ་ཐོབ་པ་
ལ་བར་དུ་བཅོད་པའི་སྒྲིབ་པ་ཡིན་ན། གཙོ་བོར་ཉན་ཐོས་ཀྱི་ཐར་པ་ཐོབ་པ་ལ་
བར་དུ་གཅོད་པའི་སྒྲིབ་པ་ཡིན་དགོས་པའི་ཕྱིར། དེར་ཐལ། གཟུགས་ཕྱི་རོལ་
དོན་དུ་འཛིན་པའི་རྟོག་པ་དེ་གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་
པ་མ་ཡིན་པའི་ཕྱིར་ན་རྩ་བར་མ་ཁྱབ། ཐར་པ་ཡིན་ན། ཐེག་དམན་གྱི་ཐར་
པ་ཡིན་དགོས་པར་ཐལ། གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་
པ་ཡིན་ན། གཙོ་བོར་ཐེག་དམན་གྱི་ཐར་པ་ཐོབ་པ་ལ་བར་དུ་གཅོད་པའི་སྒྲིབ་
པ་ཡིན་དགོས་པའི་ཕྱིར། ཁྱབ་པ་ཁས། རང་རྒྱལ་སློབ་པ་འཕགས་པ་དེས་ཤེས་
སྒྲིབ་སྤང་བྱའི་གཙོ་བོར་བྱེད་པར་ཐལ། གཟུགས་ཕྱི་རོལ་དོན་དུ་འཛིན་པའི་
རྟོག་པ་དེ་ཤེས་སྒྲིབ་ཡིན་པའི་ཕྱིར། འདོད་ན། རང་རྒྱལ་དགྲ་བཅོམ་པས་ཤེས་
སྒྲིབ་སྤངས་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་ཏེ། ཁྱོད་
ཀྱིས་ཤེས་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱི་སྤང་བྱའི་གཙོ་བོར་
བྱེད་པའི་ཤེས་སྒྲིབ་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་
ཐལ། རྩ་བའི་ཐལ་འགྱུར་ལ་ཁྱབ་པ་ཡོད་པའི་ཕྱིར། འདོད་ན། བྱང་སེམས་
97



མཐོང་ལམ་པ་ཆོས་ཅན། ཁྱོད་ཀྱིས་ཐར་པ་ཐོབ་བྱའི་གཙོ་བོར་བྱེད་པར་ཐལ།
ཁྱོད་ཀྱི་ཐོབ་བྱའི་གཙོ་བོར་གྱུར་བའི་ཐར་པ་ཡོད་པའི་ཕྱིར། ཁྱབ་པ་འགྲིག མ་
གྲུབ་ན་དེར་ཐལ། ཁྱོད་ཀྱི་ཐོབ་བྱའི་གཙོ་བོར་གྱུར་བའི་མཐར་ཐུག་གི་ཐར་པ་
ཡོད་པའི་ཕྱིར། རྩ་བར་འདོད་ན་སླ། ཁོ་ན་རེ། གཟུགས་ཕྱི་རོལ་དོན་དུ་འཛིན་
པའི་རྟོག་པ་ཆོས་ཅན། ཆོས་ཀྱི་བདག་འཛིན་ཡིན་པར་ཐལ། ཁྱོད་ཤེས་སྒྲིབ་
རྟོག་པ་ཡིན་པའི་ཕྱིར། འདོད་ན། བདེན་འཛིན་ཡིན་པར་ཐལ། འདོད་པའི་
ཕྱིར་ཟེར་ན། ཉོན་སྒྲིབ་དུ་གྱུར་བའི་རྟོག་པ་ཡིན་ན། གང་ཟག་གི་བདག་འཛིན་
ཡིན་དགོས་པར་ཐལ། ཤེས་སྒྲིབ་དུ་གྱུར་བའི་རྟོག་པ་ཡིན་ན་ཆོས་ཀྱི་བདག་འཛིན་
ཡིན་དགོས་པའི་ཕྱིར། འདོད་ན་སླ། ཁོ་ན་རེ། བདག་འཛིན་ལ་གང་ཟག་གི་
བདག་འཛིན་དང་ཆོས་ཀྱི་བདག་འཛིན་གཉིས་སུ་གྲངས་ངེས་པར་ཐལ། སྒྲིབ་
པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པའི་ཕྱིར། འདོད་ན། ཆོས་
ཀྱི་བདག་འཛིན་དེ་བདག་འཛིན་ཡིན་པར་ཐལ། འདོད་པའི་ཕྱིར། འདོད་ན།
ཆོས་ཀྱི་བདག་འཛིན་ཆོས་ཅན། ཁྱོད་ཀྱི་ཞེན་ཡུལ་མེད་པ་མངོན་སུམ་དུ་རྟོགས་
ན༑ བདག་མེད་མངོན་སུམ་དུ་རྟོགས་པས་ཁྱབ་པར་ཐལ། ཁྱོད་བདག་འཛིན་
ཡིན་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་
ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱིས་ཆོས་
ཀྱི་བདེན་འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཕྱིར། ཁྱབ་
པ་ཁས། འདོད་ན། བདག་མེད་ཁྱོད་ཀྱི་དངོས་ཀྱི་གཞལ་བྱ་ཡིན་པར་ཐལ། འདོད་



པའི་ཕྱིར། འདོད་ན། བདག་མེད་ཆོས་ཅན། ཁྱོད་དོན་དམ་བདེན་པ་ཡིན་
པར་ཐལ་ལོ། འདོད་མི་ནུས་ཏེ། ཁྱོད་ཀུན་རྫོབ་བདེན་པ་ཡིན་པའི་ཕྱིར། མ་
གྲུབ་ན་དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་ཀྱི་གཞལ་
བྱ་ཡིན་པའི་ཕྱིར། དེས་ཁྱོད་མངོན་སུམ་དུ་རྟོགས་པའི་ཕྱིར། མ་གྲུབ་ན། དེ་
ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་ཀྱིས་
གང་ཟག་གི་བདག་འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཕྱིར།
ཁྱབ་པ་ཁས་རྟགས་སླ། ཞེས་ཟེར་ན། རྩ་བར་མ་ཁྱབ་ཏེ། བདག་འཛིན་ཡིན་
ན༑ གང་ཟག་གི་བདག་འཛིན་ཡིན་དགོས་པའི་ཕྱིར། སྐབས་འདི་དག་ཏུ་མཁས་
པ་ཁ་ཅིག མེད་པའི་རྣམ་པ་ནས་བཟུང་ཏེ། །ཞེས་པའི་སྐབས་ནས་དངོས་སུ་
བསྟན་པའི་གཞི་ཤེས་ཡིན་ན། ཉན་ཐོས་ཀྱི་རྟོགས་རིགས་སུ་གནས་པའི་ཁྱབ་
ཟེར་ན། ཆེས་མི་འཐད་དེ། གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བྱང་
སེམས་ཀྱི་སྒོམ་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་ཏེ། དེའི་
ཕྱིར་དེ་ནི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་
པ་དང་ཞེས་བཤད་པའི་ཕྱིར། དེ་བཞིན་དུ། གཉིས་སྟོང་མངོན་སུམ་དུ་རྟོགས་
པའི་བྱང་སེམས་ཀྱི་མཐོང་ལམ་ཆོས་ཅན། དེར་ཐལ། དེའི་ཕྱིར། རྟགས་
གྲུབ་ཏེ། ཟག་པ་མེད་པ་གཉིས་ཡིན་པས་ཞེས་བཤད་པའི་ཕྱིར། མཁས་པ་ཁ་
ཅིག སྐབས་འདིར་དངོས་སུ་བསྟན་པའི་གཞི་ཤེས་ཡིན་ན། བྱང་སེམས་ཀྱི་
གཞི་ཤེས་ཡིན་པས་ཁྱབ་ཟེར་བ་མི་འཐད་དེ། སྐབས་འདིར་དངོས་སུ་བསྟན་



པའི་ཉན་ཐོས་ཀྱི་གཞི་ཤེས་ཡོད་པའི་ཕྱིར་ཏེ། རྣམ་པའི་དོན་བསྡུ་བར་ཐམས་
ཅད་ཤེས་པ་ཉིད་ནི། ཉན་ཐོས་དང་བྱང་ཆུབ་སེམས་དཔའི་བྱེ་བྲག་གིས། ཞེས་
བཤད་པའི་ཕྱིར།
རང་ལུགས་ལ་སྒྲིབ་གཉིས་ཀྱི་མཚན་ཉིད་དང་
དེ་ལ་རྩོད་སྤོང་།
རང་ལུགས་ནི། ཉོན་སྒྲིབ་དང་ཤེས་སྒྲིབ་གང་རུང་གང་ཞིག གཙོ་བོར་
ཐར་པ་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཉོན་སྒྲིབ་
ཀྱི་མཚན་ཉིད། དཔེར་ན། རྩ་ཉོན་དྲུག་དང་། ཉེ་ཉོན་ཉི་ཤུ་ལྟ་བུ། དེ་གཉིས་
གང་རུང་གང་ཞིག གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་
པ་མ་ཡིན་པའི་སྒྲིབ་པའི་རིགས་སུ་གནས་པ་དེ། ཤེས་སྒྲིབ་ཀྱི་མཚན་ཉིད། དཔེར་
ན༑ བདེན་འཛིན་དང་གཟུགས་ཕྱི་རོལ་དོན་དུ་འཛིན་པའི་རྟོག་པ་ལྟ་བུའོ། །རྩོད་ །
པ་སྤོང་བ་ལ། ཁ་ཅིག སྤྱིར་ཤེས་བྱའི་སྒྲིབ་པའི་གཉེན་པོར་གྱུར་བ་ཡིན་ནོ།།
ཞེས་སོགས་ཀྱི་སྐབས་ནས་བསྟན་པའི་ཤེས་སྒྲིབ་ཡིན་ན། ཤེས་སྒྲིབ་ཡིན་དགོས་
པར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཤེས་སྒྲིབ་ཡིན་པའི་ཕྱིར།
རྟགས་ཁས། འདོད་ན། རང་བཞིན་གྱིས་ཡོངས་སུ་མྱ་ངན་ལས་འདས་པའི་
མཚན་ཉིད་ཞེས་སོགས་ཀྱི་སྐབས་ནས་བསྟན་པའི་རང་བཞིན་གྱིས་མྱ་ངན་ལས་
100



འདས་པ་ཡིན་ན། རང་བཞིན་གྱི་མྱང་འདས་ཡིན་དགོས་པར་ཐལ། འདོད་
པའི་ཕྱིར། ཟེར་ན། མ་ཁྱབ་ཏེ། འགྲོ་ལ་ཆགས་པས་ཀུན་ཆགས་མཛད་ཞེས་
པའི་སྐབས་ནས་དངོས་སུ་བསྟན་པའི་ཆགས་པ་ཡིན་ན། ཆགས་པ་ཡིན་དགོས་
པར་ཐལ། བསྟན་བཅོས་ཆེན་པོའི་རྣམ་བཤད་མཛད་ཞེས་པའི་སྐབས་ནས་དངོས་
སུ་བསྟན་པའི་བསྟན་བཅོས་ཡིན་ན། བསྟན་བཅོས་ཡིན་དགོས་པའི་ཕྱིར། ཁྱབ་
པ་ཁས། འདོད་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། །
ལམ་ཤེས་ཀྱི་རྣམ་པ་བཤད་པ།
རྒྱུ་དང་ལམ་དང་སྡུག་བསྔལ་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། ལམ་ཤེས་ཀྱི་ཤེས་རྣམ་ལ་སུམ་ཅུ་རྩ་དྲུག་
ཡོད་དེ། ཀུན་འབྱུང་བདེན་པ་ལ་བརྟེན་པའི་ལམ་ཤེས་ཀྱི་ཤེས་རྣམ་བརྒྱད། ལམ་
བདེན་ལ་བརྟེན་པའི་ལམ་ཤེས་ཀྱི་ཤེས་རྣམ་བདུན། སྡུག་བསྔལ་བདེན་པ་ལ་བརྟེན་
པའི་ལམ་ཤེས་ཀྱི་ཤེས་རྣམ་ལྔ་། འགོག་བདེན་ལ་བརྟེན་པའི་ལམ་ཤེས་ཀྱི་ཤེས་
རྣམ་བཅུ་དྲུག་ཡོད་པའི་ཕྱིར། གཉིས་པ་ལ་ཁ་ཅིག ལམ་ཤེས་ཀྱིས་རྟོགས་
པར་བྱ་བ་ལམ་ཤེས་ཀྱི་རྣམ་པའི་མཚན་ཉིད། ཟེར་ན། ལམ་ཤེས་དེས་རྟོགས་
པར་བྱ་བ་ལམ་ཤེས་དེའི་རྣམ་པའི་མཚན་ཉིད་ཡིན་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་འཛིན་
101



པའི་རྟོག་པ་ཆོས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་རྟོགས་
པར་བྱ་བ་ཡིན་པར་ཐལ། དེའི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་
ན༑ དེར་ཐལ། དེའི་རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་
ཡིན་པའི་ཕྱིར། འདོད་ན། གཞི་གྲུབ་ན་དེའི་གཞལ་བྱ་ཡིན་དགོས་པར་ཐལ།
འདོད་པའི་ཕྱིར། གཞན་ཡང་། ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ཉམས་སུ་མྱོང་བའི་རང་རིག་ཆོས་ཅན། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཀྱིས་རྟོགས་པར་བྱ་བ་ཡིན་པར་ཐལ། དེའི་རྣམ་པ་ཡིན་པའི་
ཕྱིར། ཁྱབ་པ་ཁས། དེར་ཐལ། དེའི་འཛིན་རྣམ་ཡིན་པའི་ཕྱིར། རྩ་བར་
འདོད་ན། གཞི་གྲུབ་ན། དེའི་གཞལ་བྱ་ཡིན་དགོས་པར་ཐལ། འདོད་པའི་
ཕྱིར། ཁ་ཅིག ལམ་ཤེས་ཀྱི་དམིགས་པའི་ཆོས་ལ་ལོགས་ཕྱོགས་སུ་སྒྲོ་འདོགས་
པའི་སྒྲོ་འདོགས་འགོག་པར་བྱེད་པའི་ཡེ་ཤེས་དེ། ལམ་ཤེས་ཀྱི་ཤེས་རྣམ་གྱི་
མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། དེར་ཐལ། ལམ་ཤེས་ཀྱི་རྣམ་པ་སྒོམ་པའི་ཡེ་ཤེས་ཡིན་
པའི་ཕྱིར། རྟགས་གྲུབ་སྟེ། ལམ་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་
འབྱོར་གཅིག་གཞི་གྲུབ་པའི་ཕྱིར། འདོད་ན། ལམ་ཤེས་ཡིན་པར་ཐལ། དེའི་
ཤེས་རྣམ་ཡིན་པའི་ཕྱིར། རྟགས་ཁས། ཁ་ཅིག ལམ་ཤེས་ཀྱི་དམིགས་པའི་
ཆོས་ལ་ལོགས་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་ལམ་
ཤེས་ཀྱི་འཛིན་སྟངས་སུ་ཚད་མས་དམིགས་པ་དེ། ལམ་ཤེས་ཀྱི་རྣམ་པའི་མཚན་
102



ཉིད་ཟེར་ན། ལམ་ཤེས་འཛིན་པའི་རྟོག་པ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། མཁས་པ་ཁ་ཅིག ལམ་ཤེས་སྦྱོར་བའི་བསྒོམ་བྱའི་
རྣམ་པར་གྱུར་བའི་འཕགས་རྒྱུད་ཀྱི་གཉེན་ཕྱོགས་ཤེས་རྣམ་གང་ཞིག བྱང་
སེམས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པའི་མངོན་རྟོགས་ཀྱི་
རིགས་སུ་གནས་པ་དེ་ལམ་ཤེས་ཀྱི་ཤེས་རྣམ་གྱི་མཚན་ཉིད། ཞེས་གསུངས།
གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་
ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། རྟགས་གྲུབ་ཏེ། ལམ་ཤེས་
ཡིན་པའི་ཕྱིར། འདོད་ན། གཞན་དོན་གཙོ་བོར་སྒྲུབ་པའི་མངོན་རྟོགས་ཀྱི་
རིགས་སུ་གནས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་རྟོགས་
རིགས་སུ་གནས་པར་ཐལ། འདོད་པའི་ཕྱིར། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་རྟོགས་པའི་
མཁྱེན་པ་ཆོས་ཅན། ལམ་ཤེས་ཀྱི་ཤེས་རྣམ་ཡིན་པར་ཐལ། མཚན་ཉིད་དེའི་
ཕྱིར། ཁ་ཅིག རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་
དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་མཁྱེན་པ་གང་ཞིག ལམ་
ཤེས་སྦྱོར་བའི་བསྒོམ་བྱར་གྱུར་བ། ལམ་ཤེས་ཀྱི་ཤེས་རྣམ་གྱི་མཚན་ཉིད་ཟེར་
ན༑ འདི་ལ་སྐྱོན་འཕེན་པ་ཁ་ཅིག གང་ཟག་གི་བདག་མེད་མངོན་སུམ་དུ་
རྟོགས་པའི་ཐེག་དམན་གྱི་སྒོམ་ལམ་ཆོས་ཅན། མཚན་ཉིད་ཀྱི་ཟུར་དང་པོ་དེར་
ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་རྒྱུད་ལྡན་གྱི་གང་ཟག་གི་
，
103



རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་རབ་མེད་པའི་ཕྱིར། རྟགས་
གྲུབ་སྟེ། བདེན་གཉིས་མངོན་སུམ་དུ་རྟོགས་པའི་སློབ་པའི་གང་ཟག་མེད་པའི་
ཕྱིར། ཟེར་ན་མི་འཐད་དེ། གང་ཟག་གི་བདག་མེད་མངོན་སུམ་དུ་རྟོགས་པའི་
ཤེས་རབ་རྒྱུད་ལྡན་གྱི་གང་ཟག་ཡང་ཡིན་སྟོང་ཉིད་མངོན་སུམ་དུ་རྟོགས་པའི་ཤེས་
རབ་རྒྱད་ལྡན་གྱི་གང་ཟག་ཡང་ཡིན་པའི་གཞི་མཐུན་པར་གྱུར་བའི་སློབ་པ་མེད་
པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་དམན་གྱི་
སྒོམ་ལམ་རྒྱུད་ལྡན་གྱི་གང་ཟག་གི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་
ཤེས་རབ་མེད་པའི་ཕྱིར། རྟགས་ཁས། འདོད་ན། དེ་ཡོད་པར་ཐལ། དམན་
ལམ་སྔོན་དུ་མ་སོང་བའི་བྱང་སེམས་སྒོམ་ལམ་པ་དེ་དེ་འདྲའི་གཞི་མཐུན་པ་ཡིན་
པའི་ཕྱིར། དེ་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་རྒྱུད་
ལྡན་གྱི་གང་ཟག་གང་ཞིག དེ་སྟོང་ཉིད་མངོན་སུམ་དུ་རྟོགས་པའི་ཤེས་རབ་
རྒྱུད་ལྡན་གྱི་གང་ཟག་ཡིན་པའི་ཕྱིར། དང་པོ་དེར་ཐལ། ཁྱོད་གང་ཟག་གང་
ཞིག ཁྱོད་ཀྱི་རྒྱུད་ལ་བདག་མེད་མངོན་སུམ་དུ་རྟོགས་པའི་ཤེས་རབ་ཡོད་
པའི་ཕྱིར། གཉིས་པ་ལ་ཡང་དེས་རིགས་འདྲེ། གཞན་ཡང་། བདེན་གཉིས་
མངོན་སུམ་དུ་རྟོགས་པའི་སློབ་པའི་གང་ཟག་ཡོད་པར་ཐལ། བྱང་སེམས་མཐོང་
ལམ་པས་བདེན་གཉིས་མངོན་སུམ་དུ་རྟོགས་པའི་ཕྱིར་ཏེ། དེས་ཀུན་རྫོབ་བདེན་
པ་ཡང་མངོན་སུམ་དུ་རྟོགས། དེས་དོན་དམ་བདེན་པ་ཡང་མངོན་སུམ་དུ་རྟོགས་
པའི་ཕྱིར། རྟགས་སླ། ཁ་ཅིག མཁྱེན་གསུམ་གང་རུང་གི་རྣམ་པ་སྒོམ་པར་
104



བྱེད་པའི་ཐེག་ཆེན་འཕགས་པའི་མཁྱེན་པ་དེ་སྐབས་འདིར་བསྟན་པའི་ལམ་ཤེས་
ཀྱི་ཤེས་རྣམ་གྱི་མཚན་ཉིད། ཟེར་ན། རྣམ་མཁྱེན་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། འདོད་མི་ནུས་ཏེ། རྣམ་མཁྱེན་ཡིན་པའི་ཕྱིར།
གཞན་ཡང་། གཉིས་སྟོང་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཆོས་ཅན་དེ་དང་
གཅིག་ཡིན་པའི་ཕྱིར། ཁ་ཅིག སྐབས་འདིར་དངོས་སུ་བསྟན་པའི་ལམ་
ཤེས་ཡིན་ན། རྒྱུ་ལམ་ཤེས་ཡིན་པས་ཁྱབ་ཟེར་ན། ལམ་ཤེས་ཆོས་ཅན། དེར་
ཐལ། དེའི་ཕྱིར། ཁ་ཅིག བྱང་ཆུབ་སེམས་དཔའི་རྒྱུད་ཀྱི་ལམ་ཤེས་ཡིན་
ན༑ སྐབས་འདིར་དངོས་སུ་བསྟན་པའི་ལམ་ཤེས་ཡིན་པས་ཁྱབ་ཟེར་ན། ཉན་
ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཀྱི་མཐོང་ལམ་ཆོས་
ཅན། དེར་ཐལ། དེའི་ཕྱིར།
རང་ལུགས་ལ་ལམ་ཤེས་ཀྱི་རྣམ་པའི་མཚན་ཉིད་དང་
རྩོད་སྤོང་།
རང་གི་ལུགས་ནི། ལམ་ཤེས་ཀྱི་རྣམ་པ་སྒོམ་པར་བྱེད་པའི་ཤེས་རབ་ཀྱིས་
ཟིན་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་ལམ་ཤེས་ཀྱི་དམིགས་
པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད།
105



རང་ཐོབ་བྱེད་ཀྱི་ཐབས་སུ་གྱུར་བའི་ལམ་ཤེས་ཀྱི་སྦྱོར་བ་སྒོམ་སྟོབས་ཀྱིས་ཐོབ་
པའི་ཐེག་ཆེན་འཕགས་པའི་རྒྱུད་ཀྱི་གཉེན་ཕྱོགས་ཤེས་རྣམ་གང་ཞིག བྱང་
སེམས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པ་དེ་ལམ་ཤེས་ཀྱི་ཤེས་
རྣམ་གྱི་མཚན་ཉིད། རྩོད་པ་སྤོང་བ་ལ་ཁོ་ན་རེ། རྣམ་པ་ཞེས་བྱ་མཚན་ཉིད་
དེ༑ ཞེས་པའི་རྣམ་པ་མཚོན་བྱ་ལ་བྱེད་རིགས་པར་ཐལ། སྐབས་འདིར་ལམ་
ཤེས་ཀྱི་ཤེས་རྣམ་གྱི་མཚན་ཉིད་འཇོག་པ་སྐབས་སུ་བབ་པའི་ཕྱིར། རྟགས་ཁས།
འདོད་ན། གཞུང་དེ་སྒྲ་ཇི་བཞིན་དུ་ཁས་ལེན་མི་རིགས་པར་ཐལ། འདོད་པའི་
ཕྱིར། ཟེར་ན། རྩ་བར་མ་ཁྱབ་བོ། །
རྣམ་མཁྱེན་གྱི་རྣམ་པ་བཤད་པ།
དྲན་པ་ཉེར་བཞག་ནས་བཟུང་སྟེ། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། རྣམ་མཁྱེན་གྱི་ཤེས་རྣམ་ལ་བརྒྱ་དང་བཅུ་
ཡོད་དེ། ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་
སུམ་ཅུ་རྩ་བདུན། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་
རྣམ་མཁྱེན་གྱི་ཤེས་རྣམ་སུམ་ཅུ་རྩ་བཞི། སངས་རྒྱས་ལ་ཡོད་པ་དང་རྗེས་སུ་
མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་ཡོད་པའི་ཕྱིར། མཁས་པ་
ཁ་ཅིག རྣམ་མཁྱེན་གྱི་རྣམ་པ་ལ་བརྒྱ་དང་བཅུ་ཡོད་དེ། ཉན་ཐོས་ལ་ཡོད་
106



པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སུམ་ཅུ་རྩ་བདུན། བྱང་ཆུབ་
སེམས་དཔའ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སུམ་ཅུ་
རྩ་བཞི། སངས་རྒྱས་ཁོ་ནའི་རྟོགས་རིགས་སུ་གནས་པའི་རྣམ་མཁྱེན་གྱི་རྣམ་
པ་སུམ་ཅུ་རྩ་དགུ་ཡོད་པའི་ཕྱིར། ཞེས་གསུངས། རེ་ཞིག རྣམ་མཁྱེན་གྱི་
ཤེས་རྣམ་དུ་གྱུར་བའི་དེ་བཞིན་ཉིད་ཀྱི་རྣམ་པ་དེ་སངས་རྒྱས་ཁོ་ནའི་རྟོགས་རིགས་
སུ་གནས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཇི་ལྟ་བ་མཁྱེན་
པའི་རྣམ་མཁྱེན་དེ་སངས་རྒྱས་ཁོ་ནའི་རྟོགས་རིགས་སུ་གནས་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། བྱང་སེམས་ཀྱི་རྟོགས་རིགས་སུ་མི་གནས་
པར་ཐལ། འདོད་པའི་ཕྱིར། འདོད་ན། བྱང་སེམས་ཀྱི་ལམ་ཤེས་པའི་ལམ་
ཤེས་མ་ཡིན་པར་ཐལ། འདོད་པའི་ཕྱིར། གཉིས་པ་མཐའ་དཔྱད་པ་ལ་ཁ་ཅིག
རྣམ་མཁྱེན་གྱིས་རྟོགས་པར་བྱ་བ་རྣམ་མཁྱེན་གྱི་རྣམ་པའི་མཚན་ཉིད་ཟེར་ན།
འདི་ལ་མཁས་པ་ཁ་ཅིག བུམ་པ་ཆོས་ཅན། རྣམ་མཁྱེན་གྱི་རྣམ་པ་ཡིན་
པར་ཐལ། རྣམ་མཁྱེན་གྱིས་རྟོགས་པར་བྱ་བ་ཡིན་པའི་ཕྱིར། འདོད་ན། ཤེས་
པའི་རྣམ་པ་ཡིན་པར་ཐལ། འདོད་པའི་ཕྱིར། འདོད་ན། ཤེས་རྣམ་ཡིན་པར་
ཐལ། འདོད་པའི་ཕྱིར། དེས་ན་རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་ཡིན་
པས་ཁྱབ་ཞེས་གསུངས། གོང་དུ་དོགས་པ་དཔྱད་ན། ཤེས་བྱ་ཆོས་ཅན། བདེན་
འཛིན་གྱི་རྣམ་པ་ཡིན་ན། བདེན་འཛིན་ཡིན་དགོས་པར་ཐལ། རྣམ་མཁྱེན་
གྱི་རྣམ་པ་ཡིན་ན་རྣམ་མཁྱེན་ཡིན་དགོས་པའི་ཕྱིར། འདོད་ན། སངས་རྒྱས་
107



འཕགས་པའི་རྒྱུད་ལ་བདེན་འཛིན་གྱི་རྣམ་པ་མེད་པར་ཐལ། འདོད་པའི་ཕྱིར། །
འདོད་མི་ནུས་ཏེ། དེའི་རྒྱུད་ལ་བདེན་འཛིན་གྱི་རྣམ་པ་དང་ལྡན་པའི་བློ་ཡོད་
པའི་ཕྱིར། དེའི་རྒྱུད་ལ་བདེན་འཛིན་གྱི་རྣམ་ལྡན་དུ་སྐྱེས་པའི་བློ་ཡོད་པའི་ཕྱིར་
ཏེ༑ དེའི་རྒྱུད་ལ་བདེན་འཛིན་གྱི་རྣམ་པ་ཅན་གྱི་བློ་ཡོད་པའི་ཕྱིར་ཏེ། དེའི་
རྒྱུད་ལ་བདེན་འཛིན་གྱི་རྣམ་པ་ཤར་བའི་བློ་ཡོད་པའི་ཕྱིར། གཞན་ཡང་། ཇི་
ལྟ་བ་མཁྱེན་པའི་རྣམ་མཁྱེན་དེ་དེ་བཞིན་ཉིད་ཀྱི་རྣམ་པ་མ་ཡིན་པར་ཐལ། དེ་
བཞིན་ཉིད་ཀྱི་རྣམ་ལྡན་དུ་སྐྱེས་ན་དེ་བཞིན་ཉིད་ཀྱི་རྣམ་པ་ཡིན་པས་མ་ཁྱབ་པའི་
ཕྱིར། མ་གྲུབ་ན་སོང་། དེར་ཐལ། རྣམ་མཁྱེན་གྱི་རྣམ་པ་ཤར་བའི་བློ་ཡིན་
ན་རྣམ་མཁྱེན་གྱི་རྣམ་པ་ཡིན་པས་མ་ཁྱབ་པའི་ཕྱིར། མ་གྲུབ་ན། རྣམ་མཁྱེན་
འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན། རྣམ་མཁྱེན་
ཡིན་པར་ཐལ། འདོད་པའི་ཕྱིར། རྩ་བར་འདོད་ན། སངས་རྒྱས་ལ་ཡོད་པ་
དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་མེད་པར་ཐལ།
འདོད་པའི་ཕྱིར། གོང་གི་མཚན་ཉིད་ལ་རང་ལུགས་ཀྱི་སྐྱོན་ནི། ལམ་ཤེས་
ཀྱིས་རྟོགས་པར་བྱ་བ་ལམ་ཤེས་ཀྱི་རྣམ་པའི་མཚན་ཉིད་དང་གཞི་ཤེས་ཀྱིས་རྟོགས་
པར་བྱ་བ་གཞི་ཤེས་ཀྱི་རྣམ་པའི་མཚན་ཉིད་དུ་འཇོག་རིགས་པར་ཐལ། མཚན་
ཉིད་དེ་འཐད་པའི་ཕྱིར། དོགས་པ་ལྷག་མ་སྦྱོར་བའི་མཚན་ཉིད་ཀྱི་སྐབས་སུ་
དཔྱོད། འདོད་ན། བཀག་ཟིན། ཁ་ཅིག རྣམ་མཁྱེན་གྱི་དམིགས་པའི་ཆོས་
ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པའི་ཡེ་ཤེས་དེ་རྣམ་མཁྱེན་
108



གྱི་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་གྱི་ཚོགས་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རྣམ་མཁྱེན་གྱི་རྣམ་པ་སྒོམ་
པའི་སེམས་དཔའི་རྣལ་འབྱོར་ཡིན་པའི་ཕྱིར། འདོད་ན། རྣམ་མཁྱེན་ཡིན་
པར་ཐལ། འདོད་པའི་ཕྱིར། ཁ་ཅིག རྣམ་མཁྱེན་གྱི་དམིགས་པའི་ཆོས་ལ་
ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་རྣམ་མཁྱེན་གྱི་
འཛིན་སྟངས་སུ་དམིགས་པ་དེ། རྣམ་མཁྱེན་གྱི་རྣམ་པའི་མཚན་ཉིད་ཟེར་ན།
རྣམ་མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེན་གྱི་འཛིན་སྟངས་ཡིན་པར་
ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་ཁས།
རང་ལུགས་ལ་རྣམ་མཁྱེན་གྱི་རྣམ་པའི་མཚན་ཉིད།
རང་ལུགས་ལ་རྣམ་མཁྱེན་གྱི་རྣམ་པ་སྒོམ་པར་བྱེད་པའི་ཤེས་རབ་ཀྱིས་ཟིན་
པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་རྣམ་མཁྱེན་གྱི་དམིགས་
པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད།
རང་ཐོབ་བྱེད་ཀྱི་ཐབས་སུ་གྱུར་བའི་རྣམ་མཁྱེན་གྱི་སྦྱོར་བ་བསྒོམས་སྟོབས་ཀྱིས་
ཐོབ་པའི་ཤེས་རྣམ་མཐར་ཐུག་གང་ཞིག སངས་རྒྱས་འཕགས་པའི་བཞེད་
དོན་ཕུན་ཚོགས་སྒྲུབ་པར་ནུས་པ་དེ། རྣམ་མཁྱེན་གྱི་ཤེས་རྣམ་གྱི་མཚན་ཉིད།
རྩོད་སྤོང་སྔར་བཤད་པ་ལས་ཤེས་པར་བྱའོ། །
109



ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་
ཤེས་རྣམ་སོ་བདུན་བཤད་པ།
དེ་ལ་ཐམས་ཅད་ཤེས་པ་ཉིད་ལ། ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས། དང་པོ་ནི། དངོས་པོ་ལ་ཡོངས་སུ་རྟོགས་པའི་ལམ་བཞི་ཡོད་
དེ༑ ལུས་དྲན་པ་ཉེར་བཞག ཚོར་བ་དྲན་པ་ཉེར་བཞག སེམས་དྲན་པ་
ཉེར་བཞག ཆོས་དྲན་པ་ཉེར་བཞག་རྣམས་སུ་ཡོད་པའི་ཕྱིར། གཉིས་པ་ལ་
ཁ་ཅིག ལུས་ཚོར་སེམས་ཆོས་བཞི་ལ་དམིགས་ནས་རང་དང་སྤྱིའི་མཚན་
ཉིད་གཉིས་གཉིས་ཀྱིས་བརྟགས་ཏེ་སྒོམ་པར་བྱེད་པའི་དྲན་པ་དང་ཤེས་རབ་
མཚུངས་ལྡན་དང་བཅས་པ་དྲན་པ་ཉེར་བཞག་གི་མཚན་ཉིད་ཟེར་ན། དྲན་པ་
ཉེར་བཞག་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་
ཉིད་འཐད་པའི་ཕྱིར། འདོད་མི་ནུས་ཏེ། དྲན་པ་ཉེར་བཞག་ཡིན་ན་ལམ་ཞུགས་
ཀྱི་མཁྱེན་པ་ཡིན་དགོས་པའི་ཕྱིར། རང་ལུགས་ནི། ལུས་ཚོར་སེམས་ཆོས་
བཞི་ལ་དམིགས་ནས་རང་དང་སྤྱིའི་མཚན་ཉིད་གཉིས་གཉིས་ཀྱིས་བརྟགས་ཏེ་
སྒོམ་པར་བྱེད་པའི་དྲན་པ་དང་ཤེས་རབ་གང་རུང་གིས་བསྡུས་པའི་ལམ་ཞུགས་
ཀྱི་མཁྱེན་པ་དེ་དྲན་པ་ཉེར་བཞག་གི་མཚན་ཉིད། དབྱེ་ན་བཞི་ཡོད། ས་མཚམས་
ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། དེའི་འོག་ཏུ་ཞུགས་པ་ལ་བརྩོན་
འགྲུས་འབྱུང་བས། ཞེས་སོགས་ཀྱི་སྐབས་སུ། སྦྱོར་བ་དང༌། མཐའ་དཔྱད་
110



པ་གཉིས། དང་པོ་ནི། རྩོལ་བ་ལས་བྱུང་བའི་ལམ་ལ་བཞི་ཡོད་དེ། དགེ་བ་
མ་སྐྱེས་པ་སྐྱེད་པར་བྱེད་པའི་ཡང་དག་སྤོང་བ། སྐྱེས་པ་རྣམས་ཡང་དག་པར་
སྤེལ་བ། མི་དགེ་བ་མ་སྐྱེས་པ། སྐྱེས་པ་རྣམས་ཡང་དག་པར་སྤོང་བའི་ཡང་
དག་སྤོང་བ་རྣམས་སུ་ཡོད་པའི་ཕྱིར། ཁོ་ན་རེ། དགེ་བ་མ་སྐྱེས་པ་སྐྱེད་པ་ཡོད་
པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དགེ་བ་མ་སྐྱེས་པ་སྐྱེད་
བྱེད་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དགེ་བ་མ་སྐྱེས་པ་
རྟག་པ་ཡིན་པའི་ཕྱིར། ཟེར་ན་རྩ་བར་མ་ཁྱབ་སྟེ། ཁོ་ན་རེ། དགེ་བ་མ་སྐྱེས་
པ་སྐྱེད་བྱེད་ཡོད་པར་ཐལ། དེ་སྐྱེད་པར་བྱེད་པའི་ཡང་དག་སྤོང་བ་ཡོད་པའི་
ཕྱིར། ཟེར་ན་ཡང་མ་ཁྱབ་སྟེ། ཆོས་སྐུ་དང་མཚུངས་ལྡན་ཡོད་པར་ཐལ། དེ་
དང་མཚུངས་ལྡན་གྱི་སེམས་བསྐྱེད་ཡོད་པའི་ཕྱིར། ཁྱབ་པ་ཁས། འདོད་མི་
ནུས་ཏེ། ཆོས་སྐུ་རྟག་པ་ཡིན་པའི་ཕྱིར། གཞན་ཡང་། དགེ་བ་མ་སྐྱེས་པ་
སྐྱེད་པར་བྱེད་པའི་ཡང་དག་སྤོང་བ་ཡིན་ན་དགེ་བ་མ་སྐྱེས་པ་སྐྱེད་བྱེད་ཡིན་དགོས་
པར་ཐལ། ཐལ་འགྱུར་དང་པོ་ལ་ཁྱབ་པ་ཡོད་པའི་ཕྱིར། འདོད་ན། བྱང་
འཕགས་ཀྱི་རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན། དམིགས་
མེད་ལ་དམིགས་པར་ཐལ། དེ་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་
པ་ཁས། འདོད་ན། དེ་ཆོས་ཅན། བདག་མེད་ལ་དམིགས་པར་ཐལ། འདོད་
པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། གཉིས་པ་ལ་ཁ་
ཅིག སྤང་གཉེན་ལ་བླང་དོར་བྱེད་པར་སྤྲོ་བའི་བརྩོན་འགྲུས་དེ། ཡང་དག་
111



སྤོང་བའི་མཚན་ཉིད་ཟེར་ན། ཡང་དག་སྤོང་བ་རྒྱུད་ལ་ལྡན་པའི་ལམ་མ་ཞུགས་
ཀྱི་གང་ཟག་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་
ཏེ༑ ཡང་དག་སྤོང་བ་ཡིན་ན། ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར།
རྟགས་འབུད། རང་ལུགས་ནི། སྤང་གཉེན་ལ་བླང་དོར་བྱེད་པར་སྤྲོ་བའི་བརྩོན་
འགྲུས་སུ་གྱུར་བའི་ལམ་ཞུགས་ཀྱི་མཁྱེན་པ་དེ་ཡང་དག་སྤོང་བའི་མཚན་ཉིད།
དབྱེ་ན་སྔར་ལྟར་བཞི་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་
བར་དུ་ཡོད། རྩོད་པ་སྤོང་བ་ལ་ཁོ་ན་རེ། མི་དགེ་བ་སྐྱེས་པ་རྣམས་ཡང་དག་
པར་སྤོང་བའི་ཡང་དག་སྤོང་བ་ཆོས་ཅན། ཁྱོད་ཀྱིས་མི་དགེ་བ་སྐྱེས་པ་རྣམས་
ཡང་དག་པར་སྤོང་བར་ཐལ། ཁྱོད་དེ་ཡང་དག་པར་སྤོང་བའི་ཡང་དག་སྤོང་
བ་ཡིན་པའི་ཕྱིར། རྟགས་དངོས། འདོད་ན། ཁྱོད་ཡང་དག་པར་ཡོད་པར་
ཐལ། ཁྱོད་ཀྱིས་དེ་རྣམས་ཡང་དག་པར་སྤོང་བའི་ཕྱིར། ཟེར་ན་མ་ཁྱབ། བརྩོན་
འགྲུས་དང་ལྡན་པ་ནི་སེམས་ལས་སུ་རུང་བ་ཉིད་དུ་བྱེད་པས། ཞེས་སོགས་ཀྱི་
སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། ཏིང་ངེ་འཛིན་
ཡོངས་སུ་སྦྱོང་བའི་ལམ་ལ་བཞི་ཡོད། འདུན་པའི་རྫུ་འཕྲུལ་གྱི་རྐང་པ་དང་།
བརྩོན་འགྲུས་ཀྱི་རྫུ་འཕྲུལ་གྱི་རྐང་པ་དང་། སེམས་ཀྱི་རྫུ་འཕྲུལ་གྱི་རྐང་པ་དང་།
སྤྱོད་པའི་རྫུ་འཕྲུལ་གྱི་རྐང་པ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག ཉེས་
པ་ལྔའི་གཉེན་པོར་སྤོང་བའི་འདུ་བྱེད་བརྒྱད་དང་ལྡན་པའི་ཏིང་ངེ་འཛིན་རྫུ་འཕྲུལ་
གྱི་རྐང་པའི་མཚན་ཉིད་ཟེར་ན། རྫུ་འཕྲུལ་གྱི་རྐང་པ་རྒྱུད་ལ་ལྡན་པའི་ལམ་མ་
112



ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་འཐད་པའི་ཕྱིར། འདོད་
མི་ནུས་ཏེ། རྫུ་འཕྲུལ་གྱི་རྐང་པ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་
པའི་ཕྱིར། རང་ལུགས་ནི། ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་
དང་ལྡན་པའི་ཏིང་ངེ་འཛིན་དུ་གྱུར་བའི་ལམ་ཞུགས་ཀྱི་མཁྱེན་པ། རྫུ་འཕྲུལ་
གྱི་རྐང་པའི་མཚན་ཉིད། དབྱེ་ན་བཞི། ས་མཚམས་ཚོགས་ལམ་ནས་སངས་
རྒྱས་ཀྱི་སའི་བར་ན་ཡོད། སེམས་ཡོངས་སུ་སྦྱང་བ་བྱས་པ་ལ། ཞེས་སོགས་
ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། མངོན་
པར་རྟོགས་པར་སྦྱོར་བའི་ལམ་ལ་ལྔ་ཡོད་དེ། བྱང་ཕྱོགས་སོ་བདུན་གྱི་ནང་ཚན་
དུ་གྱུར་བའི་དད་པའི་དབང་པོ་ལ་སོགས་པ་ལྔ་ཡོད་པའི་ཕྱིར། གཉིས་པ་ལ་ཁ་
ཅིག རང་འབྲས་འཕགས་ལམ་སྐྱེད་པ་ལ་རང་དབང་དུ་གྱུར་བའི་མཁྱེན་པ་
རྣམ་བྱང་གི་དབང་པོའི་མཚན་ཉིད་ཟེར་བ་མི་འཐད་དེ། རྣམ་བྱང་གི་དབང་པོ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དགེ་སེམས་རྒྱུད་ལྡན་
གྱི་ལམ་མ་ཞུགས་ཀྱི་གང་ཟག་ཡོད་པ་གང་ཞིག དགེ་སེམས་ཡིན་ན་རང་གི་
འཁོར་དུ་དད་སོགས་དབང་པོ་ལྔ་འབྱུང་བས་ཁྱབ་པའི་ཕྱིར། རྟགས་འབུད། རང་
ལུགས་ནི། རང་འབྲས་འཕགས་ལམ་སྐྱེད་པ་ལ་རང་དབང་དུ་གྱུར་བའི་མཁྱེན་
པ༑ བྱང་ཕྱོགས་སོ་བདུན་གྱི་ནང་ཚན་དུ་གྱུར་བའི་རྣམ་བྱང་གི་དབང་པོའི་མཚན་
ཉིད། དེ་ལ་བྱང་ཕྱོགས་སོ་བདུན་གྱི་ནང་ཚན་དུ་གྱུར་བའི་དད་སོགས་དབང་
པོ་ལྔ་ཡོད། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་
113



ཡོད། དྲོ་བ་ལ་སོགས་པ་ཐོབ་པ་ལ། ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། མངོན་པར་རྟོགས་པར་སྦྱོར་བ་དང་འབྲེལ་
བའི་ལམ་ལ་ལྔ་ཡོད་དེ། བྱང་ཕྱོགས་སོ་བདུན་གྱི་ནང་ཚན་དུ་གྱུར་བའི་དད་པ་
ལ་སོགས་པའི་སྟོབས་ལྔ་ཡོད་པའི་ཕྱིར། གཉིས་པ་ལ་ཁ་ཅིག རང་གི་མི་
མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ་དེ། རྣམ་བྱང་གི་སྟོབས་ཀྱི་
མཚན་ཉིད་ཟེར་བ་མི་འཐད་དེ། རྣམ་བྱང་གི་སྟོབས་རྒྱུད་ལ་ལྡན་པའི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར་ཏེ། བརྩོན་འགྲུས་ཀྱི་སྟོབས་རྒྱུད་ལ་ལྡན་པའི་
ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། སྟོབས་དྲུག་རྒྱུད་ལ་
ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཞི་གནས་རྒྱུད་ལ་ལྡན་
པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། རང་ལུགས་ལ། རང་གི་མི་
མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ་དེ། བྱང་ཕྱོགས་སོ་བདུན་
གྱི་ནང་ཚན་དུ་གྱུར་བའི་རྣམ་བྱང་གི་སྟོབས་ཀྱི་མཚན་ཉིད། དབྱེ་ན་ལྔ་ཡོད།
ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད། ཁོ་ན་
རེ༑ རང་ཉིད་གཅིག་པུ་ཞི་བདེ་དོན་གཉེར་གྱི་བློ་མངོན་དུ་བྱེད་ཁ་མའི་ཐེག་ཆེན་
ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
རྟགས་གྲུབ་སྟེ། བྱང་སེམས་ཚོགས་ལམ་པའི་རྒྱུད་ལ་རྣམ་བྱང་གི་སྟོབས་ཡོད་
པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཞེས་ཟེར་རོ། །དྲོ་
བ་ལ་སོགས་པ་བཞི་རྟོགས་པ་ལ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
114



དཔྱད་པ་གཉིས། དང་པོ་ནི། མངོན་པར་རྟོགས་པའི་ལམ་ལ་བདུན་ཡོད་དེ།
དྲན་པ་ཡང་དག་བྱང་ཆུབ་ཀྱི་ཡན་ལག་ནས། བཏང་སྙོམས་ཡང་དག་བྱང་ཆུབ་
ཡན་ལག་གི་བར་བདུན་ཡོད་པའི་ཕྱིར། གཉིས་པ་ནི་ཁ་ཅིག བདེན་བཞིའི་
གནས་ལུགས་མངོན་སུམ་དུ་གསར་དུ་རྟོགས་པའི་མཁྱེན་པ་བྱང་ཆུབ་ཡན་ལག་
གི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། འཕགས་རྒྱུད་
ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་
ཡང་། ཉན་ཐོས་འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་
པར་ཐལ། མཚན་ཉིད་དེ་འཐད་པ་གང་ཞིག ཉན་ཐོས་འཕགས་པ་ཡིན་ན་
བྱང་ཆུབ་ཡན་ལག་ཐོབ་པས་ཁྱབ་པའི་ཕྱིར། རང་ལུགས་ལ། རང་འབྲས་བྱང་
ཆུབ་ཀྱི་རྒྱུར་གྱུར་བའི་འཕགས་རྒྱུད་ཀྱི་མཁྱེན་པ་དེ་བྱང་ཆུབ་ཡན་ལག་གི་མཚན་
ཉིད། དབྱེ་ན་བདུན་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་
བར་ན་ཡོད། ཁོ་ན་རེ། ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་གྱི་འབྲས་བུ་
ཆོས་ཅན། བྱང་ཆུབ་ཀྱི་རྒྱུ་ཡིན་པར་ཐལ། བྱང་ཆུབ་ཀྱི་རྒྱུར་གྱུར་བའི་འཕགས་
རྒྱུད་ཀྱི་མཁྱེན་པ་ཡིན་པའི་ཕྱིར། རྟགས་དངོས། འདོད་མི་ནུས་ཏེ། བྱང་
ཆུབ་རྟག་པ་ཡིན་པའི་ཕྱིར། ཞེས་ཟེར་རོ། །བདེན་པ་མཐོང་བ་ཡོངས་སུ་ཤེས་
པ་ལ། ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས། དང་
115



པོ་ནི། འཕགས་ལམ་ཡན་ལག་ལ་བརྒྱད་ཡོད་དེ། ཡང་དག་པའི་ལྟ་བ་འཕགས་
པའི་ལམ་ཡན་ལག་ནས་ཡང་དག་པའི་ཏིང་ངེ་འཛིན་འཕགས་པའི་ལམ་ཡན་ལག་
གི་བར་བརྒྱད་ཡོད་པའི་ཕྱིར། གཉིས་པ་ལ་ཁ་ཅིག བདེན་བཞིའི་གནས་
ལུགས་མངོན་སུམ་དུ་རྟོགས་ཟིན་གོམས་པར་བྱེད་པའི་ཡེ་ཤེས་དེ་འཕགས་ལམ་
ཡན་ལག་གི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ།
འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་
ཕྱིར། རང་ལུགས་ནི། རང་འབྲས་འཕགས་ལམ་གྱི་རྒྱུར་གྱུར་བའི་འཕགས་
རྒྱུད་ཀྱི་མཁྱེན་པ་འཕགས་ལམ་ཡན་ལག་གི་མཚན་ཉིད་དབྱེ་ན་བརྒྱད་ཡོད། ས་
མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད། རྩོད་པ་སྤོང་
བ་ལ། ཁོ་ན་རེ། བྱང་ཕྱོགས་སོ་བདུན་གྱི་མ་མཐའི་ས་མཚམས་ཚོགས་ལམ་
ཆུང་ངུ་ནས་འཇོག་མི་རིགས་པར་ཐལ། ཚོགས་ལམ་ཆུང་ངུ་ལ་གནས་པའི་ཉན་
ཐོས་ཀྱི་རྒྱུད་ལ་ཡང་བྱང་ཕྱོགས་སོ་བདུན་མེད། ཚོགས་ལམ་ཆུང་ངུ་ལ་གནས་
པའི་ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པའི་རྒྱུད་ལ་ཡང་བྱང་ཕྱོགས་
སོ་བདུན་མེད་པའི་ཕྱིར། ཟེར་ན་མ་ཁྱབ་ཏེ། ཉན་ཐོས་དགྲ་བཅོམ་གྱི་རྟོགས་
པ་སྔོན་དུ་སོང་བའི་ཚོགས་ལམ་ཆུང་ངུ་ལ་གནས་པའི་སེམས་དཔའི་རྒྱུད་ལ་བྱང་
ཕྱོགས་སོ་བདུན་ཡོད་པའི་ཕྱིར།
1
16



བྱང་སེམས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་
ཤེས་རྣམ་སོ་བཞི་བཤད་པ།
ལམ་ཤེས་པ་ཉིད་ལ་གཉེན་པོའི་ལམ། ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། འདིར་བསྟན་གཉེན་པོའི་ལམ་
ཆོས་ཅན། ཁྱོད་ལ་གསུམ་ཡོད་དེ། ཁྱོད་ལ་རྣམ་ཐར་སྒོ་གསུམ་ཡོད་པའི་ཕྱིར།
གཉིས་པ་ལ། རང་ལུགས་བཞག་པ་དང་། རྩོད་པ་སྤོང་བ་གཉིས། དང་པོ་ནི།
རང་གི་བསལ་བྱར་གྱུར་བའི་སྒྲོ་འདོགས་ཀྱི་ཞེན་ཡུལ་མེད་པར་རྟོགས་པའི་སྒོ་
ནས་རང་གི་བསལ་བྱར་གྱུར་བའི་སྒྲོ་འདོགས་པའི་སྒྲོ་འདོགས་འཇོམས་པར་ནུས་
པས་རབ་ཏུ་ཕྱེ་བའི་མཁྱེན་པ་འདིར་བསྟན་གཉེན་པོའི་ལམ་གྱི་མཚན་ཉིད། དབྱེ་
ན་འདིར་བསྟན་གཉེན་པོའི་ལམ་དུ་གྱུར་བའི་རྣམ་ཐར་སྒོ་གསུམ་ཡོད། ས་
མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད། གཉིས་པ་
ལ་ཁ་ཅིག གང་ཟག་གི་བདག་མེད་རྟོགས་པའི་བྱང་སེམས་ཀྱི་ཚོགས་ལམ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། བྱང་ཆུབ་
སེམས་དཔའ་ལ་ཡོད་པ་དང་རྗེས་སུ་མཐུན་པའི་ལམ་ཤེས་ཀྱི་རྣམ་པ་ཡིན་པར་
ཐལ། འདོད་པའི་ཕྱིར། ཟེར་ན་མ་ཁྱབ། ཁོ་ན་རེ། རྣམ་ཐར་སྒོ་གསུམ་གང་
རུང་ཡིན་ན་གཉེན་པོའི་ལམ་ཡིན་པས་ཁྱབ་པར་ཐལ། སྦྱོར་བ་དེ་འཐད་པའི་
ཕྱིར། འདོད་ན། རྣམ་པར་ཐར་པའི་སྒོ་མཚན་མ་མེད་པ་ཆོས་ཅན། དེར་
117



ཐལ། དེའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར། མ་
གྲུབ་ན་དེར་ཐལ། དབུས་མཐའ་ལས། སྟོང་པ་ཉིད་དང་ཡང་དག་མཐའ། །མཚན་
མ་མེད་དང་དོན་དམ་དང་། །ཆོས་ཀྱི་དབྱིངས་ཀྱི་རྣམ་གྲངས། ཞེས་གསུངས་
པའི་ཕྱིར། གཞན་ཡང་། རྣམ་པར་ཐར་བའི་སྒོ་སྟོང་པ་ཉིད་ཀྱང་ཡིན་ལམ་
ཡང་ཡིན་པའི་གཞི་མཐུན་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་
མི་ནུས་ཏེ། རྣམ་པར་ཐར་བའི་སྒོ་སྟོང་པ་ཉིད་ཡིན་ན། སྟོང་པ་ཉིད་ཡིན་དགོས་
པའི་ཕྱིར། མ་གྲུབ་ན། དེ་ཡིན་ན་སྟོང་པ་ཉིད་མ་ཡིན་དགོས་པར་ཐལ། དེ་
ཡིན་ན་སྟོང་པ་ཉིད་ཡིན་པས་མ་ཁྱབ་པའི་ཕྱིར། འདོད་ན། ཆོས་རྣམས་ཀྱི་ངོ་
བོ་བདེན་པས་སྟོང་པའི་སྟོང་ཉིད་ཆོས་ཅན། དེར་ཐལ། དེའི་ཕྱིར། མ་གྲུབ་
ན༑ དེར་ཐལ། ཆོས་རྣམས་ཀྱི་ངོ་བོ་རྒྱུ་འབྲས་གསུམ་བདེན་པས་སྟོང་པ་ལ་
རིམ་པ་བཞིན་དུ་རྣམ་ཐར་སྒོ་གསུམ་དུ་འཇོག་རིགས་པའི་ཕྱིར། རྣམ་ཐར་སྒོ་
གསུམ་ཤེས་པ་དང་། །ཞེས་བཤད་པའི་ཕྱིར། ཞེས་ཟེར་བ་ནི་དོགས་པའོ། །སྤྲུལ་
བའི་ལམ་ལ་གཟུགས་ཀྱི་འདུ་ཤེས་རྣམ་པར་མ་བཤིག་པ་དང་། ཞེས་སོགས་ཀྱི་
སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། སྤྲུལ་བའི་
ལམ་ལ་གསུམ་ཡོད་དེ། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་
མེད་གཟུགས་ལ་ལྟ་བའི་རྣམ་ཐར། གེགས་སེལ་སྡུག་པའི་རྣམ་ཐར་རྣམས་སུ་
ཡོད་པའི་ཕྱིར། གཉིས་པ་ལ་ཁ་ཅིག རྣམ་ཐར་གསུམ་པོ་འདི་གསར་དུ་སྐྱེ་
བའི་ལུས་རྟེན་ཡིན་ན་མི་ཡིན་དགོས་ཏེ། གཟུགས་མེད་ཅེས་བྱ་ཁམས་གསུམ་
118



གྱི༑ ༑རྟེན་ཅན་ལྷག་མ་མི་ལས་སྐྱེ། །ཞེས་མཛོད་ལས་བཤད་པའི་ཕྱིར་ཟེར་
ན༑ འགོག་སྙོམས་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། མི་
ཡིན་དགོས་པར་ཐལ། མཛོད་ལས། འགོག་པ་དང་པོ་མིའི་ནང་དུ། །ཞེས་
བཤད་པའི་ཕྱིར། བྱང་འཕགས་ཀྱི་ཆེད་དུ་བྱ་བའི་གདུལ་བྱ་ཡིན་ན། མི་ཡིན་
དགོས་པར་ཐལ། མི་རྣམས་ཀྱི་ནི་སྐྱབས་དག་དང་། །ཞེས་བཤད་པའི་ཕྱིར།
ཁྱབ་པ་སོང་། ཁ་ཅིག གཟུགས་མེད་གཟུགས་ལ་ལྟ་བའི་རྣམ་ཐར་དེ། བསམ་
གཏན་གཟུགས་མེད་ཀྱི་དངོས་གཞི་ལ་བརྟེན་ནས་སྐྱེ་ཞེས་ཟེར་བ་མི་འཐད་དེ།
སེམས་ཅན་གྱི་རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་ཐར་དང་གཟུགས་
མེད་ཀྱི་དངོས་གཞིའི་སྙོམས་འཇུག་གི་གཞི་མཐུན་མེད་པའི་ཕྱིར། དེར་ཐལ།
སེམས་ཅན་གྱི་རྒྱུད་ཀྱི་གཟུགས་མེད་ཀྱི་དངོས་གཞིའི་སྙོམས་འཇུག་ཡིན་ན།
གཟུགས་ཀྱི་རྣམ་པ་ཅན་མ་ཡིན་དགོས་པའི་ཕྱིར། ཞེས་གསེར་ཕྲེང་ལས་བཤད་
དོ༑ ༑ཁ་ཅིག རང་གི་བདག་རྐྱེན་དུ་གྱུར་བའི་བསམ་གཏན་གྱི་དངོས་གཞིའི་
སེམས་ལ་བརྟེན་ནས་རྣལ་འབྱོར་བ་རང་ལ་གཟུགས་ཅན་མ་ཡིན་པར་འདུ་ཤེས་
ཉེ་བར་བཞག་སྟེ་ཕྱི་རོལ་གྱི་གཟུགས་རྣམས་ལ་བཟང་ངན་སྣ་ཚོགས་སུ་ལྟ་བར་
བྱེད་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ། གཟུགས་མེད་
གཟུགས་ལ་ལྟ་བའི་རྣམ་ཐར་གྱི་མཚན་ཉིད་ཟེར་ན། སངས་རྒྱས་འཕགས་པའི་
རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་ཐར་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། རྟགས་གྲུབ་སྟེ། སངས་རྒྱས་འཕགས་པའི་རྒྱུད་
19



ལ་གཟུགས་མེད་གཟུགས་ལ་ལྟ་བའི་རྣམ་ཐར་ཡོད་པའི་ཕྱིར། འདོད་མི་ནུས་
ཏེ༑ སངས་རྒྱས་འཕགས་པའི་རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་
ཐར་དེ་ལ་སངས་འཕགས་གཟུགས་ཅན་དུ་སྣང་བའི་ཕྱིར། ཁ་ཅིག གཟུགས་
སྡུག་པ་སྤྲུལ་བ་ལ་དགའ་བ་དང་གཟུགས་མི་སྡུག་པ་སྤྲུལ་བ་ལ་མི་དགའ་བའི་ཉོན་
མོངས་པའི་གཉེན་པོར་གཟུགས་སྣང་ཐམས་ཅད་སྡུག་པར་རོ་གཅིག་དུ་མོས་པའི་
ཏིང་ངེ་འཛིན་ཤེས་རབ་མཚུངས་ལྡན་དང་བཅས་པའི་མཁྱེན་པ་དེ་སྡུག་པའི་རྣམ་
ཐར་གྱི་མཚན་ཉིད། ཟེར་ན། སངས་རྒྱས་འཕགས་པའི་རྒྱུད་ཀྱི་སྡུག་པའི་རྣམ་
ཐར་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། གཟུགས་
སྣང་ཐམས་ཅད་སྡུག་པར་རོ་གཅིག་ཡིན་པར་ཐལ། འདོད་པའི་ཕྱིར། འདོད་
ན༑ གཟུགས་ཐམས་ཅད་ཡིད་འོང་ཡིན་པར་ཐལ། འདོད་པའི་ཕྱིར། འདོད་
ན༑ ཡིད་མི་འོང་གི་གཟུགས་མེད་པར་ཐལ། འདོད་པའི་ཕྱིར། རང་ལུགས་
ནི༑ རང་གི་བདག་རྐྱེན་དུ་གྱུར་བའི་རབ་མཐའི་བསམ་གཏན་ལ་བརྟེན་ནས་
སྙོམས་འཇུག་གི་སྒྲིབ་པ་ཅི་རིགས་ལས་གྲོལ་ཞིང་སྤྲུལ་སྒྱུར་སྣ་ཚོགས་པ་སྟོན་པར་
ནུས་པའི་རབ་ཏུ་ཕྱེ་བའི་མཁྱེན་པ་དེ། སྐབས་འདིར་བསྟན་གྱི་སྤྲུལ་ལམ་གྱི་མཚན་
ཉིད། དབྱེ་ན། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་
གཟུགས་ལ་ལྟ་བའི་རྣམ་ཐར། གེགས་སེལ་སྡུག་པའི་རྣམ་ཐར་རྣམས་སུ་ཡོད།
ས་མཚམས་ཐེག་ཆེན་གྱི་དབང་དུ་བྱས་ན། ཐེག་ཆེན་གྱི་ཚོགས་ལམ་ཆེན་པོ་
ཡན་ཆད་དང་། ཐེག་དམན་གྱི་དབང་དུ་བྱས་ན་ཕྱིར་མི་འོང་ལུས་མངོན་བྱེད་
120



དང་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ལ་ཡོད་
པར་བགསེར་ཕྲེང་ལས་བཤད་དོ། །མཐོང་བའི་ཆོས་ལ་བདེ་བར་གནས་པའི་ལམ་
ལ༑ ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས་ལས། དང་
པོ་ནི། མཐོང་ཆོས་ལ་བདེ་བར་གནས་པའི་ལམ་ལ་ལྔ་ཡོད་དེ། གཟུགས་མེད་
ཀྱི་རྣམ་ཐར་བཞི་འགོག་པའི་རྣམ་ཐར་གཅིག་རྣམས་སུ་ཡོད་པའི་ཕྱིར། གཉིས་
པ་ནི་མཁས་པ་ཁ་ཅིག འགོག་པའི་རྣམ་ཐར་དང་འགོག་པའི་སྙོམས་འཇུག་
དོན་གཅིག་ཞེས་གསུངས་པ་མི་འཐད་དེ། འགོག་པའི་རྣམ་ཐར་དང་འདས་ལམ་
གྱི་གཞི་མཐུན་ཡོད། འགོག་པའི་སྙོམས་འཇུག་དང་འདས་ལམ་གྱི་གཞི་མཐུན་
མེད་པའི་ཕྱིར་ཏེ། རྣམ་བཤད་སྙིང་པོ་རྒྱན་ལས། རྣམ་ཐར་བརྒྱད་ནི་བྱང་ཆུབ་
སེམས་དཔའ་འཕགས་པ་རྣམས་ཀྱི་འདས་ལམ་གྱི་ངོ་བོར་སྐྱེ་ནུས་པ་དང་འགོག་
སྙོམས་འདས་ལམ་གྱི་སྟོབས་ཀྱིས་ཐོབ་པས་འཇིག་རྟེན་ལས་འདས་པའི་ལམ་དུ་
བཤད་པའོ། །ཞེས་གསུངས་པའི་ཕྱིར། རང་ལུགས་ནི། རྣམ་ཐར་ཐོབ་ཟིན་
གྱི་གང་ཟག་གི་རྒྱུད་ཀྱི་རང་སའི་ཉོན་མོངས་པས་མ་བསླད་པའི་མཁྱེན་པ་དེ།།
མཐོང་ཆོས་བདེར་གནས་ཀྱི་ལམ་གྱི་མཚན་ཉིད། དབྱེ་ན། གཟུགས་མེད་ཀྱི་
རྣམ་མཐར་བཞི། འགོག་པའི་རྣམ་ཐར་གཅིག་རྣམས་སུ་ཡོད་པའི་ཕྱིར། འཇིག་
རྟེན་ལས་འདས་པའི་ལམ་ལ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི་ཁ་ཅིག འདས་ལམ་ལ་དགུ་ཡོད་དེ། བསམ་
གཏན་གཞི། གཟུགས་མེད་བཞི། འགོག་པའི་སྙོམས་འཇུག་རྣམས་སུ་ཡོད་
121



པའི་ཕྱིར། ཟེར་ན། བསམ་གཏན་བཞི་འདས་ལམ་ཡིན་པར་ཐལ། སྦྱོར་བ་
དེ་འཐད་པའི་ཕྱིར། འདོད་མི་ནུས་ཏེ། དེ་བཞི་རྒྱུད་ལ་ལྡན་པའི་ཕྱི་རོལ་བ་
ཡོད་པའི་ཕྱིར། དེ་བཞིན་དུ། གཟུགས་མེད་བཞི་འདས་ལམ་ཡིན་པར་ཐལ།
སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། གཟུགས་མེད་བཞི་རྒྱུད་ལ་ལྡན་
པའི་ཕྱི་རོལ་བ་ཡོད་པའི་ཕྱིར། འགོག་སྙོམས་འདས་ལམ་ཡིན་པར་ཐལ། སྦྱོར་
བ་དེ་འཐད་པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། ལྡན་
མིན་འདུ་བྱེད་ཡིན་པའི་ཕྱིར། རྟགས་གྲུབ་སྟེ། མཛོད་ལས། ལྡན་མིན་འདུ་
བྱེད་བཅུ་བཞི་དང་། །ཀུན་བཏུས་ལས། ལྡན་མིན་འདུ་བྱེད་ཉེར་གསུམ་བཤད་
པའི་ཕྱིར། མཛོད་ལས། མི་ལྡན་པ་ཡི་འདུ་བྱེད་རྣམས། །ཐོབ་དང་མ་ཐོབ་
སྐལ་མཉམ་དང༌། །འདུ་ཤེས་མེད་སྙོམས་འཇུག་པ་དང་། །སྲོག་དང་མཚན་
ཉིད་རྣམས་དང་ནི། །མིང་གི་ཚོགས་ལ་སོགས་པ་ཡང་། །ཞེས་དང་། ཀུན་
བཏུས་ལས། སེམས་དང་ལྡན་པ་མ་ཡིན་པའི་འདུ་བྱེད་རྣམས་གང་ཞེ་ན། ཐོབ་
པ་དང་། འདུ་ཤེས་མེད་པའི་སྙོམས་པར་འཇུག་པ་དང་། འགོག་པའི་སྙོམས་
པར་འཇུག་པ་དང་། འདུ་ཤེས་མེད་པ་དང་། ཞེས་སོགས་གསུངས་པའི་ཕྱིར།
ཁོ་ན་རེ། རྣམ་མཁྱེན་ཆོས་ཅན། འདས་ལམ་མ་ཡིན་པར་ཐལ། ལྡན་མིན་
འདུ་བྱེད་ཡིན་པའི་ཕྱིར། མ་གྲུབ་ན། དེར་ཐལ། མཚུངས་ལྡན་མ་ཡིན་པའི་
འདུ་བྱེད་ཡིན་པའི་ཕྱིར། མ་གྲུབ་ན། དེར་ཐལ། མཚུངས་ལྡན་འདུ་བྱེད་ཀྱི་
ཕུང་པོ་དང་། མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་གང་རུང་གང་ཞིག
122



མཚུངས་ལྡན་འདུ་བྱེད་ཀྱི་ཕུང་པོ་མ་ཡིན་པའི་ཕྱིར། དང་པོ་གྲུབ་སྟེ། དེ་འདུ་
བྱེད་ཀྱི་ཕུང་པོ་ཡིན་པའི་ཕྱིར། རྟགས་གྲུབ་སྟེ། དེ་ཕུང་པོ་ལྔ་པོ་གང་རུང་གང་
ཞིག དེ་གཟུགས་ཀྱི་ཕུང་པོ་ཡང་མ་ཡིན། ཚོར་བའི་ཕུང་པོ་ཡང་མ་ཡིན།
འདུ་ཤེས་ཀྱི་ཕུང་པོ་ཡང་མ་ཡིན། རྣམ་པར་ཤེས་པའི་ཕུང་པོ་ཡང་མ་ཡིན་པའི་
ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། གཉིས་པ་གྲུབ་སྟེ། ཤེས་པ་
ཡིན་པའི་ཕྱིར། གསུམ་པ་དང་བཞི་པ་གྲུབ་སྟེ། སེམས་བྱུང་མ་ཡིན་པའི་ཕྱིར།
ལྔ་པ་གྲུབ་སྟེ། གཙོ་སེམས་མ་ཡིན་པའི་ཕྱིར། གོང་གི་རྟགས་གཉིས་པ་གྲུབ་
སྟེ༑ སེམས་བྱུང་མ་ཡིན་པའི་ཕྱིར། ཟེར་ན། རེ་ཞིག་རྣམ་མཁྱེན་གཙོ་སེམས་
ཡིན་པར་ཐལ། མིག་ཤེས་གཙོ་སེམས་ཡིན་པའི་ཕྱིར། མ་གྲུབ་ན་དེར་ཐལ།
མིག་ཤེས་འཁོར་གྱི་ཚོར་བ་ཡོད་པའི་ཕྱིར་ཏེ། དབང་ཤེས་འཁོར་གྱི་ཚོར་བ་ཡོད་
པའི་ཕྱིར་ཏེ། ཡིད་ཤེས་འཁོར་གྱི་ཚོར་བ་ཡོད་པའི་ཕྱིར། མ་གྲུབ་ན། ཚོར་
བ་མེད་པར་ཐལ། དབང་ཤེས་འཁོར་གྱི་ཚོར་བ་ཡང་མེད། ཡིད་ཤེས་འཁོར་
གྱི་ཚོར་བ་ཡང་མེད་པའི་ཕྱིར། རྟགས་ཁས། ཁོ་ན་རེ། གཙོ་སེམས་སུ་གྱུར་
བའི་རྣམ་མཁྱེན་དང་སེམས་བྱུང་དུ་གྱུར་བའི་རྣམ་མཁྱེན་གཉིས་ཀ་ཆོས་ཅན།།
འདས་ལམ་མ་ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར། རྟགས་གྲུབ་
ཟིན། ཁ་ཅིག དེ་ཆོས་ཅན། ལྡན་མིན་འདུ་བྱེད་མ་ཡིན་པར་ཐལ། ཤེས་པ་
ཡིན་པའི་ཕྱིར། མ་གྲུབ་ན། དེར་ཐལ། སངས་རྒྱས་འཕགས་པའི་རྒྱུད་ཀྱི་
འགོག་སྙོམས་ཤེས་པ་ཡིན་པའི་ཕྱིར། མ་གྲུབ་ན་དེར་ཐལ། དེ་ཡེ་ཤེས་ཆོས་
123



སྐུ་ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ཀྱི་མཐར་གནས་སྙོམས་འཇུག་
དགུ་ཡེ་ཤེས་ཆོས་སྐུ་ཡིན་པའི་ཕྱིར། རྟགས་གྲུབ་སྟེ། མཐར་གྱིས་ནི། སྙོམས་
འཇུག་དགུའི་བདག་ཉིད་ལ། །ཆོས་ཀྱི་སྐུ་ཞེས་བརྗོད་པ་ཡིན་ཞེས་གསུངས་པའི་
ཕྱིར། དེ་བཞིན་དུ་དེ་འདས་ལམ་ཡིན་པར་ཐལ། བྱང་སེམས་མཐོང་ལམ་པའི་
རྒྱུད་ཀྱི་འགོག་སྙོམས་དེ་མཐོང་ལམ་རྩེ་སྦྱོར་དང་། བྱང་སེམས་སྒོམ་ལམ་པའི་
རྒྱུད་ཀྱི་འགོག་སྙོམས་སྒོམ་ལམ་རྩེ་སྦྱོར་ཡིན་པའི་ཕྱིར། དང་པོ་གྲུབ་སྟེ། དེའི་
རྒྱུད་ཀྱི་ཏིང་ངེ་འཛིན་སེང་གེ་རྣམ་བསྒྱིངས་དེ་དེ་ཡིན་པའི་ཕྱིར་ན་མ་ཁྱབ། མ་
གྲུབ་ན་དེར་ཐལ། དེ་ནས་སེང་གེ་རྣམ་བསྒྱིངས་པའི་ཞེས་བཤད་པའི་ཕྱིར། གཉིས་
པ་གྲུབ་སྟེ། དེའི་རྒྱུད་ཀྱི་སྦྱོར་བ་སེང་གེ་རྣམ་བསྒྱིངས་དེ་དེ་ཡིན་པའི་ཕྱིར་ན་
མ་ཁྱབ། མ་གྲུབ་ན། དེར་ཐལ། འགོག་དང་བཅས་པའི་སྙོམས་འཇུག་དགུར།།
ཞེས་བཤད་པའི་ཕྱིར། ཡང་དེའི་རྒྱུད་ཀྱི་འགོག་སྙོམས་དེ་སྒོམ་ལམ་རྩེ་སྦྱོར་ཡིན་
པར་ཐལ། དེ་ལྟར་གཅིག་ལ་སོགས་པ་བོར་ནས་འགོག་པའི་སྙོམས་པར་འཇུག་
པ་ལ་ཐུག་པའི་བར་དུ་མི་འདྲ་བའི་སྒོ་ནས་འགྲོ་བས་མི་འདྲ་བར་འགྲོ་བ་ཞེས་སོགས་
ཀྱི་དོན་གྲུབ་པའི་ཕྱིར། ཟེར་ན་མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་
ཉོན་མོངས་མེད་པ་ཡེ་ཤེས་ཆོས་སྐུ་ཡིན་པར་ཐལ། ཉོན་མོངས་མེད་ལ། ཆོས་
ཀྱི་སྐུ་ཞེས་བརྗོད་པ་ཡིན། །ཞེས་གསུངས་པའི་ཕྱིར། ཁྱབ་པ་ཁས། བྱང་སེམས་
སྒོམ་ལམ་པའི་རྒྱུད་ཀྱི་འདོད་སེམས་དེ་སྒོམ་ལམ་རྩེ་སྦྱོར་ཡིན་པར་ཐལ། དེ་
ལྟར་གཅིག་ལོགས་པ་བོར་ནས་ཞེས་བཤད་པའི་ཕྱིར། འདོད་མི་ནུས་ཏེ། དེའི་
14



རྒྱུད་ཀྱི་མིག་ཤེས་དེ་སྒོམ་ལམ་རྩེ་སྦྱོར་མ་ཡིན་པའི་ཕྱིར། འགོག་སྙོམས་ཀྱི་མཐའ་
དཔྱོད་གཞན་རྣམས་ཟུར་དུ་འཆད་དོ། །ཤེས་པ་ཡིན་ན་ལྡན་མིན་འདུ་བྱེད་མ་
ཡིན་པས་ཁྱབ་ཞེས་སྨྲ་བ་མི་འཐད་དེ། རང་རིག་ཆོས་ཅན། དེར་ཐལ། དེའི་
ཕྱིར། འདོད་མི་ནུས་ཏེ། མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་ཡིན་
པའི་ཕྱིར། མ་གྲུབ་ན། དེར་ཐལ། དེ་དང་མཚུངས་ལྡན་འདུ་བྱེད་ཀྱི་ཕུང་པོ་
གང་རུང་གང་ཞིག མཚུངས་ལྡན་འདུ་བྱེད་ཀྱི་ཕུང་པོ་མ་ཡིན་པའི་ཕྱིར། དང༌
པོ་གྲུབ་སྟེ། དེས་འདུ་བྱེད་ཀྱི་ཕུང་པོ་ཡིན་པའི་ཕྱིར། དེ་ཕུང་པོ་ལྔ་པོ་གང་རུང་
གང་ཞིག དེ་གཟུགས་ཀྱི་ཕུང་པོ་ཡང་མ་ཡིན། ཚོར་བའི་ཕུང་པོ་ཡང་མ་
ཡིན། འདུ་ཤེས་ཀྱི་ཕུང་པོ་ཡང་མ་ཡིན། རྣམ་ཤེས་ཀྱི་ཕུང་པོ་ཡང་མ་ཡིན་པའི་
ཕྱིར། དང་པོ་དང་གཉིས་པ་གཉིས་སླ། གསུམ་པ་དང་བཞི་པ་གང་རུང་མ་ཡིན་
ཏེ༔ སེམས་བྱུང་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། ལྔ་པ་གྲུབ་
སྟེ༑ གཙོ་སེམས་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། རང་ལུགས་
ཀྱི་སྦྱོར་བ་ནི། འཇིག་རྟེན་ལས་འདས་པའི་ལམ་ལ་སྒྲས་བརྗོད་རིགས་ཀྱི་སྒོ་ནས་
དབྱེ་ན་དགུ་ཡོད་དེ། འདས་ལམ་དུ་གྱུར་བའི་བསམ་གཏན་བཞི། འདས་ལམ་
དུ་གྱུར་བའི་གཟུགས་མེད་བཞི། འགོག་པའི་སྙོམས་འཇུག་རྣམས་སུ་ཡོད་པའི་
ཕྱིར། སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་བཅུ་
སྟེ༑ ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་
པོ་ནི། སངས་རྒྱས་ཉིད་ཀྱི་ལམ་ཆོས་ཅན། བཅུ་ཡོད་དེ། ཕར་ཕྱིན་བཅུ་ཡོད་



པའི་ཕྱིར། ཁོ་ན་རེ། སློབ་ལམ་ན་ཕར་ཕྱིན་བཅུ་ཡོད་པར་ཐལ། སྦྱོར་བ་དེ་
འཐད་པའི་ཕྱིར། ཁྱབ་སྟེ། སློབ་ལམ་གྱི་སྦྱིན་སོགས་སྐབས་འདིའི་སངས་རྒྱས་
ཉིད་ཀྱི་ལམ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་བཟོད་པ་བརྒྱད་སྤོང་
བའི་ལམ་ཞེས་པའི་སྐབས་ནས་དངོས་སུ་བསྟན་པའི་སྤོང་བའི་ལམ་ཡིན་པའི་ཕྱིར། །
ཟེར་ན་རྩ་བར་མ་ཁྱབ། གཉིས་པ་ནི་ཁ་ཅིག སངས་རྒྱས་ཀྱི་ལམ་ཡིན་ན་
སངས་རྒྱས་ཀྱི་རྒྱུད་ཀྱིས་བསྡུས་པས་ཁྱབ་ཟེར་ན། མི་འཐད་དེ། སངས་རྒྱས་
ཀྱི་སར་སྒྲོད་པར་བྱེད་པའི་ལམ་ཡིན་ན་སངས་རྒྱས་ཀྱི་ལམ་ཡིན་དགོས་པའི་ཕྱིར་
ཏེ༑ ཐར་པར་སྐྲོད་པར་བྱེད་པའི་ལམ་ཡིན་ན་ཐར་པའི་ལམ་ཡིན་དགོས་པའི་
ཕྱིར་རྟགས་འབུད་བྱས་པ་ལ། ཁ་ཅིག སངས་རྒྱས་འཕགས་པའི་སར་སྒྲོད་
པར་བྱེད་པའི་ལམ་ཡིན་ན། སངས་རྒྱས་འཕགས་པའི་ལམ་ཡིན་དགོས་པར་
ཐལ། སངས་རྒྱས་ཀྱི་སར་སྐྲོད་པར་བྱེད་པའི་ལམ་ཡིན་ན། སངས་རྒྱས་ཀྱི་
ལམ་ཡིན་དགོས་པའི་ཕྱིར། རྟགས་དངོས། འདོད་ན། དམན་ལམ་སྔོན་དུ་
མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་
ན༑ དེ་ཆོས་ཅན། འཕགས་པའི་ལམ་ཡིན་པར་ཐལ། སངས་རྒྱས་འཕགས་
པའི་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། སྒྲ་ཆོས་ཅན། མིག་ཤེས་ཀྱི་
གཟུང་བྱ་ཡིན་པར་ཐལ། འཕགས་པའི་མིག་ཤེས་ཀྱི་གཟུང་བྱ་ཡིན་པའི་ཕྱིར།
ཁྱབ་པ་སྒྲིག འདོད་མི་ནུས་སོ། །ཁོ་ན་རེ། ཉན་ཐོས་ཀྱི་ཚོགས་ལམ་ཆོས་
ཅན། སངས་རྒྱས་ཀྱི་ལམ་ཡིན་པར་ཐལ། སངས་རྒྱས་ཀྱི་སར་སྒྲོད་པར་བྱེད་
126



པའི་ལམ་ཡིན་པའི་ཕྱིར། ཁྱབ་པ་ཁས། འདོད་ན། ཐེག་ཆེན་གྱི་ལམ་ཡིན་
པར་ཐལ། འདོད་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། བྱང་སེམས་ཀྱི་
ཚོགས་ལམ་ཆོས་ཅན། སངས་རྒྱས་ཀྱི་སློབ་ལམ་ཡིན་པར་ཐལ། སངས་རྒྱས་
ཀྱི་ལམ་གང་ཞིག སངས་རྒྱས་ཀྱི་མི་སློབ་ལམ་མ་ཡིན་པའི་ཕྱིར། དང་པོ་
ཁས། གཉིས་པ་སླ། འདོད་ན། སངས་རྒྱས་སུ་གྱུར་བའི་སློབ་པ་ཡོད་པར་
ཐལ། སངས་རྒྱས་ཀྱི་སློབ་ལམ་ཡོད་པའི་ཕྱིར། རྟགས་ཁས་ཟེར་ན། བྱང་
སེམས་སུ་གྱུར་བའི་སྤངས་རྟོགས་མཐར་ཕྱིན་པའི་གང་ཟག་ཡོད་པར་ཐལ། བྱང་
སེམས་ཀྱི་སྤངས་རྟོགས་མཐར་ཕྱིན་པའི་ལམ་ཡོད་པའི་ཕྱིར། ཁྱབ་པ་སོང་། མ་
གྲུབ་ན། དེར་ཐལ། སེམས་དཔའི་རྣལ་འབྱོར་མཐར་ཐུག་ཡོད་པའི་ཕྱིར། ཁོ་
ན་རེ། སངས་རྒྱས་སློབ་པ་ཡོད་པར་ཐལ། སངས་རྒྱས་ཀྱི་སློབ་ལམ་ཡོད་པའི་
ཕྱིར། ཟེར་ན། སངས་རྒྱས་ཉན་ཐོས་ཡོད་པར་ཐལ། སངས་རྒྱས་ཀྱི་ཉན་
ཐོས་ཡོད་པའི་ཕྱིར། ཁྱབ་པ་འགྲིག མ་གྲུབ་ན། དེར་ཐལ། སངས་རྒྱས་ཀྱི་
གདུལ་བྱ་ཡོད་པའི་ཕྱིར།
ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་སོ་དགུ་བཤད་པ།
རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི་ཤིན་ཏུ་ཕུལ་དུ་བྱུང་བའི་ཞེས་
སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། སངས་
127



རྒྱས་འཕགས་པའི་སྟོབས་སོགས་ཤེས་རྣམ་སོ་དགུ་ཆོས་ཅན། ཐུན་མོང་མ་ཡིན་
པའི་རྣམ་མཁྱེན་གྱི་རྣམ་པ་ཡིན་ཏེ། ཤིན་ཏུ་ཕུལ་དུ་བྱུང་བའི་མཐར་ཐུག་གི་མཁྱེན་
པ་ཡིན་པའི་ཕྱིར། མཁས་པ་ཁ་ཅིག སངས་རྒྱས་ཀྱི་སྟོབས་སོགས་ཤེས་
རྣམ་སོ་དགུ་ཆོས་ཅན། ཐུན་མོངས་མ་ཡིན་པའི་རྣམ་མཁྱེན་གྱི་རྣམ་པ་ཡིན་ཏེ།
ཤིན་ཏུ་ཕུལ་དུ་བྱུང་བའི་མཐར་ཐུག་གི་མཁྱེན་པ་གང་ཞིག སངས་རྒྱས་ཁོ་
ནའི་རྟོགས་རིགས་སུ་གནས་པ་ཡིན་པའི་ཕྱིར། ཞེས་གསུངས། རེ་ཞིག་སངས་
རྒྱས་ཀྱི་དེ་བཞིན་ཉིད་ཀྱི་རྣམ་པ་ཡིན་ན། སངས་རྒྱས་ཁོ་ནའི་རྟོགས་རིགས་སུ་
གནས་པས་ཁྱབ་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཇི་ལྟ་བ་
མཁྱེན་པའི་རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ།
སངས་རྒྱས་འཕགས་པའི་རྒྱུད་ལ་རྣམ་མཁྱེན་གྱི་ཤེས་རྣམ་དུ་གྱུར་བའི་དེ་བཞིན་
ཉིད་ཀྱི་རྣམ་པ་ཡོད་པའི་ཕྱིར། འདོད་མི་ནུས་ཏེ། བྱང་སེམས་ཀྱི་རྟོགས་རིགས་
སུ་གནས་པའི་ཕྱིར། མ་གྲུབ་ན། སངས་རྒྱས་འཕགས་པའི་རྒྱུད་ལ་བྱང་སེམས་
ཀྱི་རྟོགས་རིགས་སུ་གནས་པའི་མཁྱེན་པ་མེད་པར་ཐལ། མ་གྲུབ་པ་དེའི་ཕྱིར།
གཞན་ཡང་། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སངས་རྒྱས་ཁོ་ནའི་
རྟོགས་རིགས་སུ་གནས་པར་ཐལ། སྟོབས་སོགས་ཤེས་རྣམ་སོ་དགུ་སངས་རྒྱས་
ཁོ་ནའི་རྟོགས་རིགས་སུ་གནས་པའི་ཕྱིར། འདོད་ན། སངས་རྒྱས་འཕགས་
པའི་ཐུགས་རྒྱུད་ཀྱི་བྱམས་པ་དང་སྙིང་རྗེ་ཆེན་པོ་ཆོས་ཅན། སངས་རྒྱས་ཁོ་ནའི་
རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་རྣམས་
128



བྱང་སེམས་ཀྱི་རྟོགས་རིགས་སུ་མི་གནས་པར་ཐལ། འདོད་པའི་ཕྱིར། འདོད་
ན༑ སངས་རྒྱས་འཕགས་པའི་ཐུགས་རྒྱུད་ལ་བྱང་སེམས་ཀྱི་རྟོགས་རིགས་སུ་
གནས་པའི་མཁྱེན་པ་མེད་པར་ཐལ། འདོད་པའི་ཕྱིར། གཉིས་པ་ནི་ཁ་ཅིག་
རྣམ་མཁྱེན་གྱི་རྣམ་པ་གང་ཞིག རང་གི་རིགས་འདྲ་མཚན་ཉིད་པ་འཕགས་
པ་འོག་མའི་རྒྱུད་ལ་ཡོད་པ་དེ། ཐུན་མོང་བའི་རྣམ་མཁྱེན་གྱི་རྣམ་པའི་མཚན་
ཉིད། དེ་གང་ཞིག རང་གི་རིགས་འདྲ་མཚན་ཉིད་པ་འཕགས་པ་འོག་མའི་
རྒྱུད་ལ་མེད་པ་དེ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད།
ཟེར་ན། སྟོབས་བཅུ་ཆོས་ཅན། རང་གི་རིགས་འདྲ་མཚན་ཉིད་པ་འཕགས་
པ་འོག་མའི་རྒྱུད་ལ་མེད་པར་ཐལ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་མི་ནུས་ཏེ། སྟོབས་བཅུའི་
ཉེར་ལེན་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་ཕྱིར། མ་གྲུབ་
ན༑ དེ་ཆོས་ཅན། ཁྱོད་ཀྱི་ཉེར་ལེན་མཚན་ཉིད་པ་འཕགས་པ་འོག་མའི་རྒྱུད་
ལ་ཡོད་པར་ཐལ། ཁྱོད་རྣམ་མཁྱེན་ཡིན་པའི་ཕྱིར། ཁ་ཅིག རྣམ་མཁྱེན་གྱི་
རྣམ་པ་གང་ཞིག རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་
ལ་ཡོད་པའི་རིགས་སུ་གནས་པ་དེ། ཐུན་མོང་བའི་རྣམ་མཁྱེན་གྱི་རྣམ་པའི་མཚན་
ཉིད། དེ་གང་ཞིག རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་
ལ་མེད་པའི་རིགས་སུ་གནས་པ་དེ། ཐུན་མོང་མིན་པའི་རྣམ་མཁྱེན་གྱི་རྣམ་པའི་
མཚན་ཉིད་ཟེར་ན། ཤེས་བྱ་ཆོས་ཅན། བྱང་སེམས་འཕགས་པའི་རྒྱུད་ལ་དྲན་
129



པ་ཉེར་གཞག་ཡོད་པའི་རྒྱུ་མཚན་གྱིས། སངས་རྒྱས་འཕགས་པའི་རྒྱུད་ཀྱི་དྲན་
པ་ཉེར་གཞག་དེ། རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་
ཡོད་པའི་རིགས་སུ་གནས་པར་འཇོག་རིགས་པར་ཐལ། སངས་རྒྱས་འཕགས་
པའི་རྒྱུད་ཀྱི་དྲན་པ་ཉེར་གཞག་དེ། རང་གི་སྡེ་ཚན་འཕགས་པ་འོག་མའི་རྒྱུད་
ལ་ཡོད་པའི་རིགས་སུ་གནས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན་
སོང་། དེར་ཐལ། ཐུན་མོང་བའི་རྣམ་མཁྱེན་གྱི་རྣམ་པ་གཞི་གྲུབ་པའི་ཕྱིར།
རྟགས་ཁས། རྩ་བར་འདོད་ན། སངས་རྒྱས་འཕགས་པའི་རྒྱུད་ཀྱི་སོ་སོ་ཡང་
དག་པར་རིག་པ་བཞི་པོ་དེ། རང་གི་སྡེ་ཚན་མཚན་ཉིད་པ་འཕགས་པ་འོག་མའི་
རྒྱུད་ལ་ཡོད་པའི་རིགས་སུ་གནས་པར་ཐལ། བྱང་སེམས་འཕགས་པའི་རྒྱུད་
ལ་སོ་སོ་ཡང་དག་པར་རིག་པ་བཞི་ཡོད་པའི་ཕྱིར། ཁྱབ་པ་ཁས། མ་གྲུབ་ན།
དེར་ཐལ། བྱང་སེམས་ས་དགུ་པ་བའི་རྒྱུད་ལ་སོ་སོ་ཡང་དག་པར་རིག་པ་བཞི་
ཡོད་པའི་ཕྱིར་ཏེ། སོ་སོ་ཡང་དག་རིགས་བློ་བཟང་། །ས་དེ་ལེགས་པའི་བློ་
གྲོས་ཡིན། །ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། སྡེ་
ཚན་མཚན་ཉིད་པ་འཕགས་པ་འོག་མའི་རྒྱུད་ལ་མེད་པའི་རིགས་སུ་གནས་པར་
ཐལ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་པའི་ཕྱིར། འདོད་ན།
འཁོར་གསུམ་ཡིན་ནོ། །གཞན་ཡང་། ཐུན་མོང་བའི་རྣམ་མཁྱེན་ཡོད་པར་
ཐལ། ཐུན་མོང་བའི་རྣམ་མཁྱེན་གྱི་ཤེས་རྣམ་ཡོད་པའི་ཕྱིར། མ་གྲུབ་ན། མཚན་
30



ཉིད་དེ་འཐད་པར་བུད། འདོད་ན། ཉན་ཐོས་དང་ཐུན་མོང་བའི་རྣམ་མཁྱེན་
ཡོད་པར་ཐལ་ལོ། །འདོད་མི་ནུས་ཏེ། རྣམ་མཁྱེན་ཡིན་ན་སངས་རྒྱས་ཀྱི་ཐུན་
མོང་མ་ཡིན་པའི་ཡོན་ཏན་ཡིན་དགོས་པའི་ཕྱིར། ཁ་ཅིག ཐུན་མོང་བའི་
རྣམ་མཁྱེན་གྱི་རྣམ་པ་མེད་ཟེར་བ་མི་འཐད་དེ། ཐུན་མོང་བའི་རྣམ་མཁྱེན་འཛིན་
པའི་རྟོག་པ་དེ་ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། རྟགས་བསྒྲུབས་
ཟིན། ཁ་ཅིག ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ན་སྤངས་
རྟོགས་མཐར་ཕྱིན་པའི་ཤེས་རྣམ་ཡིན་པས་ཁྱབ་ཟེར་ན་མི་འཐད་དེ། ཐུན་མོང་
མ་ཡིན་པའི་རྣམ་མཁྱེན་འཛིན་པའི་རྟོག་པ་དེ་ཐུན་མོང་མ་ཡིན་པའི་རྣམ་མཁྱེན་
གྱི་རྣམ་པ་ཡིན་པའི་ཕྱིར། རང་ལུགས་ནི། རང་ཐོབ་བྱེད་ཀྱི་ཐབས་སུ་གྱུར་
བའི་རྣམ་མཁྱེན་གྱི་སྦྱོར་བ་སྒོམ་སྟོབས་ཀྱིས་ཐོབ་པའི་ཤེས་རྣམ་མཐར་ཐུག་གང་
ཞིག ཤིན་ཏུ་ཕུལ་དུ་བྱུང་བའི་མཁྱེན་པ་དེ། ཐུན་མོང་མ་ཡིན་པའི་རྣམ་མཁྱེན་
གྱི་ཤེས་རྣམ་གྱི་མཚན་ཉིད། དབྱེ་ན། སྟོབས་བཅུ་མི་འཇིགས་པ་བཞི། སོ་སོ་
ཡང་དག་པར་རིག་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། དེ་
བཞིན་ཉིད་ཀྱི་རྣམ་པ། རང་བྱུང་གི་རྣམ་པ་སངས་རྒྱས་ཉིད་ཀྱི་རྣམ་པ་རྣམས་
སུ་ཡོད། རྩོད་པ་སྤོང་བ་ལ་ཁ་ཅིག སོ་སོ་ཡང་དག་པར་རིག་པ་བཞི་རྣམ་
མཁྱེན་གྱི་ཤེས་རྣམ་ཡིན་པར་ཐལ། རྣམ་མཁྱེན་གྱི་ཤེས་རྣམ་དེ་ལ་བདུན་པོ་དེར་
འབྱེད་རིགས་པའི་ཕྱིར། རྟགས་ཁས། འདོད་ན། ས་དགུ་པའི་རྒྱུད་ལ་སོ་སོ་
ཡང་དག་རིག་པ་བཞི་མེད་པར་ཐལ། འདོད་པའི་ཕྱིར། གཞན་ཡང་། དེ་
131
131



བཞིན་ཉིད་ཀྱི་རྣམ་པ་དེ་རྣམ་མཁྱེན་གྱི་ཤེས་རྣམ་ཡིན་པར་ཐལ། རྣམ་མཁྱེན་
གྱི་ཤེས་རྣམ་ལ་སྔར་བཤད་པའི་བདུན་པོ་དེར་འབྱེད་རིགས་པའི་ཕྱིར། འདོད་
ན༑ ཐེག་ཆེན་གྱི་མཐོང་ལམ་བར་ཆད་མེད་ལམ་དེ་དེ་བཞིན་ཉིད་ཀྱི་རྣམ་པ་མ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ལ་དེ་བཞིན་ཉིད་ཀྱི་
རྣམ་པ་ཤར་བའི་ཕྱིར། ཞེས་ཟེར་རོ། །དེ་ལ་ནི་གནས་དང་གནས་མ་ཡིན་པ་
མཁྱེན་པ་དང་། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་
གཉིས། དང་པོ་ནི། སངས་རྒྱས་ཀྱི་སྟོབས་དེ་ལ་བཅུ་ཡོད་དེ། གནས་དང་
གནས་མ་ཡིན་པ་མཁྱེན་པའི་སྟོབས་ནས་ཟག་པ་ཟད་པ་མཁྱེན་པའི་སྟོབས་ཀྱི་བར་
བཅུ་ཡོད་པའི་ཕྱིར། གཉིས་པ་ལ་ཁ་ཅིག རང་གི་མི་མཐུན་ཕྱོགས་ཟིལ་
གྱིས་གནོན་ནུས་པས་རབ་ཏུ་ཕྱེ་བའི་མཁྱེན་པ་མཐར་ཐུག སྟོབས་ཀྱི་མཚན་
ཉིད་ཟེར་ན། མི་འཐད་དེ། སྟོབས་རྒྱུད་ལ་ལྡན་པའི་སེམས་ཅན་ཡོད་པའི་ཕྱིར་
ཏེ༑ རྣམ་བྱང་གི་སྟོབས་རྒྱུད་ལ་ལྡན་པའི་བྱང་སེམས་ཡོད་པའི་ཕྱིར་ཏེ། རྣམ་
བྱང་གི་དབང་པོ་རྒྱུད་ལ་ལྡན་པའི་བྱང་སེམས་ཡོད་པའི་ཕྱིར། རང་ལུགས་ནི།
རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ་མཐར་ཐུག་དེ་སངས་
རྒྱས་ཀྱི་སྟོབས་ཀྱི་མཚན་ཉིད། དབྱེ་ན་བཅུ་ཡོད། ང་ནི་སངས་རྒྱས་སོ་ཞེས་
བདག་ཉིད་ཞལ་གྱི་འཆེས་བ་དང་། ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། མི་འཇིགས་པ་ལ་བཞི་ཡོད་དེ། རང་
དོན་སྤངས་རྟོགས་དམ་བཅའ་བ་ལ་མི་འཇིགས་པ་གཉིས། གཞན་དོན་སྤང་གཉེན་
132



དམ་བཅའ་བ་ལ་མི་འཇིགས་པ་གཉིས་སྟེ་བཞི་ཡོད་པའི་ཕྱིར། གཉིས་པ་ལ་ཁ་
ཅིག རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་ཡིན་པས་ཁྱབ་ཟེར་བ་མི་འཐད་
དེ༑ བྱང་འཕགས་ཀྱི་རྒྱུད་ལ་རྣམ་མཁྱེན་གྱིས་རྣམ་པ་སྒོམ་པའི་མཁྱེན་པ་མེད་
པར་ཐལ། དེའི་རྒྱུད་ལ་དེ་སྒོམ་པའི་རྣལ་འབྱོར་མངོན་སུམ་མེད་པའི་ཕྱིར་ཏེ།
དེའི་རྒྱུད་ལ་རྣམ་མཁྱེན་གྱི་རྣམ་པ་རྟོགས་པའི་རྣལ་འབྱོར་མངོན་སུམ་མེད་པའི་
ཕྱིར། མ་གྲུབ་ན། རྣམ་མཁྱེན་གྱི་རྣམ་པ་ཆོས་ཅན། བྱང་འཕགས་ཀྱི་རྒྱུད་ལ་
ཁྱོད་རྟོགས་པའི་རྣལ་འབྱོར་མངོན་སུམ་མེད་པར་ཐལ། ཁྱོད་རྣམ་མཁྱེན་ཡིན་
པའི་ཕྱིར། རྟགས་དངོས། གཉིས་པ་ལ་རང་ལུགས་བཞག་པ་དང་། རྩོད་པ་
སྤོང་བ་གཉིས། དང་པོ་ནི། དམ་པའི་ཆོས་སྟོན་པ་ལ་འཁོར་གྱི་ནང་དུ་བག་
ཚ་བ་མེད་པའི་རབ་ཏུ་ཕྱེ་བའི་མཐར་ཐུག་གི་མཁྱེན་པ་དེ་མི་འཇིགས་པའི་མཚན་
ཉིད། དབྱེ་ན། རང་དོན་སྤང་རྟོགས་དམ་བཅས་པ་ལ་མི་འཇིགས་པ་གཉིས།
གཞན་དོན་སྤང་གཉེན་དམ་བཅས་པ་ལ་མི་འཇིགས་པ་གཉིས་སྟེ་བཞི་ཡོད་པའི་
ཕྱིར། གཉིས་པ་ལ། ཁ་ཅིག ང་ནི་ཆོས་ཐམས་ཅད་རྣམ་པ་ཐམས་ཅད་དུ་
མངོན་པར་རྫོགས་པར་སངས་རྒྱས་སོ། །ཞེས་བདག་ཉིད་ཞལ་གྱིས་བཞེས་པ་
ལ་ཆོས་འདི་ཐུགས་སུ་མ་ཆུད་ཞེས་ཆོས་མཐུན་གྱི་རྒོལ་བ་མེད་པར་རྟོགས་པ་ཕུན་
ཚོགས་ལ་མི་འཇིགས་པ་དང་ཞེས་བཤད་ཅིང་། འདིའི་ཐད་ཀྱི་མདོ་ལས་ཀྱང་
དེ་ལྟར་བཤད་པ་ལ་ཁ་ཅིག ལུང་འདི་སྒྲ་ཇི་བཞིན་དུ་ཁས་བླང་དུ་མི་རུང་སྟེ་
ཆོས་ཐམས་ཅད་སངས་རྒྱས་པ་ཡོད་པར་ཐལ། ཆོས་ཐམས་ཅད་རྣམ་པ་ཐམས་
133



ཅད་དུ་མངོན་པར་རྫོགས་པར་སངས་རྒྱས་པ་ཡོད་པའི་ཕྱིར། རྟགས་ཁས། འདོད་
ན༑ ཀ་བ་སངས་རྒྱས་པ་ཡོད་པར་ཐལ། འདོད་པའི་ཕྱིར། ཟེར་ན་མ་ཁྱབ་
ཏེ༑ ཡང་དག་པར་སངས་རྒྱས་ཡོད་པར་ཐལ། ཡང་དག་པར་རྫོགས་པའི་སངས་
རྒྱས་ཡོད་པའི་ཕྱིར། ཁྱབ་པ་འགྲིག འདོད་ན། ཡང་དག་པར་གྲུབ་པ་ཡོད་
པར་ཐལ། འདོད་པའི་ཕྱིར། རྣམ་གྲངས་དང་ཆོས་ཀྱི་མཚན་ཉིད་དང་། ཞེས་
སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། སོ་
སོ་ཡང་དག་རིག་པ་ལ་བཞི་ཡོད་དེ། བཤད་བྱ་ལ་ཆགས་ཐོགས་སྤངས་པའི་མཁྱེན་
པ་གཉིས། འཆད་བྱེད་ལ་ཆགས་ཐོགས་སྤངས་པའི་མཁྱེན་པ་གཉིས་ཡོད་པའི་
ཕྱིར། གཉིས་པ་ལ་ཁ་ཅིག བཤད་བྱ་དང་འཆད་བྱེད་ལ་ཆགས་ཐོགས་སྤངས་
པས་རབ་ཏུ་ཕྱེ་བའི་མཁྱེན་པ་སོ་སོ་ཡང་དག་རིག་པའི་མཚན་ཉིད་ཟེར་ན། མི་
འཐད་དེ། ས་དགུ་པ་བའི་རྒྱུད་ལ་སོ་སོ་ཡང་དག་རིག་པ་བཞི་ཡོད་པའི་ཕྱིར།
རང་ལུགས་ནི། རང་གི་བདག་རྐྱེན་དུ་གྱུར་བའི་རབ་མཐའི་བསམ་གཏན་ལ་
བརྟེན་ནས་བཤད་བྱ་དང་འཆད་བྱེད་ལ་ཆགས་ཐོགས་སྤངས་པས་རབ་ཏུ་ཕྱེ་བའི་
མཐར་ཐུག་གི་མཁྱེན་པ་དེ། རྣམ་མཁྱེན་གྱི་ཤེས་རྣམ་དུ་གྱུར་བའི་སོ་སོར་ཡང་
དག་རིག་པའི་མཚན་ཉིད། དབྱེ་ན། བཞི་ཡོད། འདས་པ་དང་མ་འོངས་པ་
དང་ད་ལྟར་བྱུང་བ་ལ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ཡེ་ཤེས་མ་འདྲེས་པ་ལ་གསུམ་ཡོད་དེ། དུས་
གསུམ་ལ་ཆགས་ཐོགས་སྤངས་པའི་མཁྱེན་པ་གསུམ་ཡོད་པའི་ཕྱིར། གཉིས་
134



པ་ལ་ཁ་ཅིག སྐྱེས་ལ་འགགས་པ་འདས་པའི་མཚན་ཉིད། དཔེར་ན། མང་
པོས་བཀུར་བའི་རྒྱལ་པོ་ལྟ་བུ། སྐྱེས་ལ་མ་འགག་པ། ད་ལྟར་བའི་མཚན་ཉིད།
དཔེར་ན་ད་ལྟར་གྱི་མི་ལྟ་བུ། སྐྱེ་བའི་རྒྱུ་ཡོད་ཅིང་མ་སྐྱེས་པ་མ་འོངས་པའི་མཚན་
ཉིད། དཔེར་ན། སྟོང་འཁོར་ལོས་བསྒྱུར་བའི་རྒྱལ་པོ་ལྟ་བུ། འདི་ལྷ་དབང་
བློའི་འགྲེལ་བའི་དགོངས་པ་ཡིན། ཟེར་ན། མང་པོས་བཀུར་བའི་རྒྱལ་པོ་ཆོས་
ཅན། སྐྱེས་པ་ཡིན་པར་ཐལ། འདས་པ་ཡིན་པའི་ཕྱིར། རྟགས་ཁྱབ་ཁས།
འདོད་ན་སོང་། དེ་ཆོས་ཅན། བྱས་པ་ཡིན་པར་ཐལ། འདོད་པའི་ཕྱིར། འདོད་
ན་སོང་། དེ་ཆོས་ཅན། མི་རྟག་པ་ཡིན་པར་ཐལ། འདོད་པའི་ཕྱིར། འདོད་
ན་སོང་། དེ་ཆོས་ཅན། མི་རྟག་པ་མ་ཡིན་པར་ཐལ། འགག་པ་ཡིན་པའི་ཕྱིར།
མ་གྲུབ་ན་སོང་། དེར་ཐལ། འདས་པ་ཡིན་པའི་ཕྱིར། རྟགས་དངོས། སྟོང་
འཁོར་ལོས་བསྒྱུར་བའི་རྒྱལ་པོ་ཆོས་ཅན། མ་སྐྱེས་པ་ཡིན་པར་ཐལ། མ་འོངས་
པ་ཡིན་པའི་ཕྱིར། རྟགས་ཁྱབ་ཁས། འདོད་ན། སྐྱེས་པ་ཡིན་པར་ཐལ། བྱས་
པ་ཡིན་པའི་ཕྱིར། དངོས་པོ་ཡིན་པའི་ཕྱིར། གཞན་ཡང་། བུམ་པ་ཞིག་པ་
འདས་པ་ཡིན་པར་ཐལ། འདས་པ་ཡིན་པ་ཡོད་པའི་ཕྱིར། མ་གྲུབ་ན་སོང་།
དེར་ཐལ། འདས་པའི་མཚན་ཉིད་ཡོད་པའི་ཕྱིར། རྟགས་ཁས། འདོད་ན།
བུམ་པ་ཞིག་པ་ཆོས་ཅན། དངོས་པོ་ཡིན་པར་ཐལ། སྐྱེས་པ་ཡིན་པའི་ཕྱིར།
མ་གྲུབ་ན་སོང་། དེར་ཐལ། འདས་པ་ཡིན་པའི་ཕྱིར། འཁོར་གསུམ། མ་
འོངས་པ་ཡིན་པ་ཡོད་པར་ཐལ། མ་འོངས་པའི་མཚན་ཉིད་དེ་འཐད་པའི་ཕྱིར། །
135



འདོད་ན། བུམ་པ་མ་འོངས་པ་དེ་མ་འོངས་པ་ཡིན་པར་ཐལ། འདོད་པའི་ཕྱིར། །
འདོད་ན། བུམ་པ་མ་འོངས་པ་ཆོས་ཅན། དངོས་པོ་ཡིན་པར་ཐལ། ཁྱོད་
སྐྱེད་བྱེད་ཀྱི་རྒྱུ་ཡོད་པའི་ཕྱིར། མ་གྲུབ་ན་སོང། དེར་ཐལ། མ་འོངས་པ་
ཡིན་པའི་ཕྱིར། འཁོར་གསུམ། མཁས་པ་ཁ་ཅིག རང་ཉིད་དུས་གང་དུ་
འཇོག་པ་དངོས་པོ་གང་གི་རང་དུས་ལ་ལྟོས་ནས་བཞག་དགོས་པའི་ལྟོས་པར་གྱུར་
བའི་དངོས་པོ་དེའི་དུས་སུ་ཐལ་ཟིན་པ་འདས་པའི་མཚན་ཉིད། རང་ཉིད་དུས་
གང་དུ་འཇོག་པ་དངོས་པོ་གང་གི་རང་དུས་ལ་ལྟོས་ནས་བཞག་དགོས་པའི་ལྟོས་
པར་གྱུར་བའི་དངོས་པོ་དེའི་རང་དུས་སུ་མ་སླེབ་པ་མ་འོངས་པའི་མཚན་ཉིད།
སྐྱེས་ལ་མ་འགག་པ་ཡང་ཡིན་རང་ཉིད་ཀྱི་དོན་སྤྱི་འཆར་བ་རང་དུས་སུ་ཐལ་ཟིན་
པ་དང་རིང་དུས་སུ་མ་འོངས་པའི་ཆོས་གཞན་གྱི་དོན་སྤྱི་འཆར་བ་ལ་ལྟོས་མི་དགོས་
པ་ཡང་ཡིན་པའི་གཞི་མཐུན་པ་དེ་ད་ལྟར་བའི་མཚན་ཉིད་ཟེར་ན། འདས་པ་
ཡིན་པ་ཡོད་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་ན། བུམ་
པ་ཞིག་པ་དེ་འདས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་
ཅན། རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་ལ་ལྟོས་ནས་
བཞག་དགོས་པ་ལྟོས་པར་གྱུར་བའི་དངོས་པོ་དེའི་དུས་སུ་ཐལ་ཟིན་པར་ཐལ།
འདས་པ་ཡིན་པའི་ཕྱིར། རྟགས་ཁྱབ་ཁས། འདོད་ན། དེ་བུམ་པའི་དུས་སུ་
ཐལ་ཟིན་པར་ཐལ། འདོད་པའི་ཕྱིར། འདོད་ན། བུམ་པ་དེ་རང་ཉིད་ཀྱི་སྔ་
རོལ་དུ་ཞིག་ཟིན་པར་ཐལ། འདོད་པའི་ཕྱིར། མ་འོངས་པ་ཡིན་པ་ཡོད་པར་
136



ཐལ། མ་འོངས་པའི་མཚན་ཉིད་དེ་འཐད་པའི་ཕྱིར། འདོད་ན། བུམ་པ་མ་
འོངས་པ་དེ་མ་འོངས་པ་ཡིན་པར་ཐལ། འདོད་པའི་ཕྱིར། འདོད་ན། བུམ་
པ་མ་འོངས་པ་ཆོས་ཅན། མ་འོངས་པའི་མཚན་ཉིད་དེ་ཡིན་པར་ཐལ། མ་
འོངས་པ་ཡིན་པའི་ཕྱིར། རྟགས་ཁྱབ་ཁས། འདོད་ན། དེ་བུམ་པའི་དུས་སུ་
མ་སླེབ་པ་ཡིན་པར་ཐལ། འདོད་པའི་ཕྱིར། འདོད་ན། བུམ་པའི་དུས་སུ་
ཐལ་ཟིན་པ་མ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་སྐྱེད་བཞིན་
པ་དེ་བུམ་པའི་དུས་སུ་ཐལ་ཟིན་པ་མ་ཡིན་པར་ཐལ། འདོད་པའི་ཕྱིར། འདོད་
ན༑ བུམ་པ་ཆོས་ཅན། ཁྱོད་སྐྱེ་བཞིན་པ་དེ་ཁྱོད་ཀྱི་དུས་སུ་ཐལ་ཟིན་པ་ཡིན་
པར་ཐལ། ཁྱོད་དངོས་པོ་ཡིན་པའི་ཕྱིར། འདས་པ་ཡིན་པ་ཡོད་ཞེས་ཁ་འཆམ་
དུ་སྨྲ་བ་མི་འཐད་དེ། ཤི་བ་ཡིན་པ་ཡོད་པར་ཐལ། འདས་པ་ཡིན་པ་ཡོད་པའི་
ཕྱིར། རྟགས་ཁས། འདོད་ན། སྐལ་བ་དང་པོའི་མི་ཤི་བ་ཡིན་པར་ཐལ། འདོད་
པའི་ཕྱིར། འདོད་ན། སྐལ་བ་དང་པོའི་མི་ཆོས་ཅན། འདས་པ་ཡིན་པར་
ཐལ། ཤི་བ་ཡིན་པའི་ཕྱིར། རྟགས་དངོས། འདོད་ན། དེ་ཆོས་ཅན། དངོས་
མེད་ཡིན་པར་ཐལ། འདས་པ་ཡིན་པའི་ཕྱིར། འདོད་མི་ནུས་ཏེ། གང་ཟག་
ཡིན་པའི་ཕྱིར། སྐལ་བ་དང་པོའི་མི་ཆོས་ཅན། ཁྱོད་ཀྱི་རྒྱུད་ལ་སྲོག་དབང་
མེད་པར་ཐལ། ཁྱོད་ཤི་བ་ཡིན་པའི་ཕྱིར། འདོད་མི་ནུས་ཏེ། ཁྱོད་ཀྱི་རྒྱུད་ལ་
ཡིད་དབང་ཡོད་པའི་ཕྱིར་ཏེ། ཁྱོད་གང་ཟག་ཡིན་པའི་ཕྱིར། རང་ལུགས་ནི།
དུས་དེར་ཞིག་ཟིན་པ་དུས་དེར་འདས་པའི་མཚན་ཉིད། དུས་དེར་སྐྱེས་པ་དང་
137



དུས་དེར་མ་འགགས་པའི་གཞི་མཐུན་པ་དུས་དེར་ད་ལྟར་བའི་མཚན་ཉིད། དུས་
དེར་འདས་མ་འོངས་ད་ལྟར་དུས་གསུམ་པོ་གང་རུང་གང་ཞིག དུས་དེར་
མ་སྐྱེས་པ་དང་དུས་དེར་མ་འགགས་པའི་གཞི་མཐུན་པ་དེ་དུས་དེར་མ་འོངས་
པའི་མཚན་ཉིད། འདས་མ་འོངས་ཀྱི་མཐའ་དཔྱོད་རྒྱས་པར་གཞན་དུ་ཤེས་པར་
བྱའོ། །དེ་ལྟར་ན་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་
དང་། ཞེས་པ་ལ་སྦྱོར་བ་ནི། སངས་རྒྱས་ཀྱི་ཆོས་མ་འདྲེས་པ་དེ་ལ་བཅོ་བརྒྱད་
ཡོད་དེ། སྤྱོད་པས་བསྡུས་པ་དྲུག རྟོགས་པས་བསྡུས་པ་དྲུག འཕྲིན་ལས་
ཀྱིས་བསྡུས་པ་གསུམ། ཡེ་ཤེས་ཀྱིས་བསྡུས་པ་གསུམ་རྣམས་སུ་ཡོད་པའི་ཕྱིར།
འཕགས་པ་འོག་མ་རྣམས་དང་ཡོན་ཏན་གྱི་རྟེན་གྱི་རིགས་ཅུང་ཟད་ཀྱང་མ་འདྲེས་
པའི་རིགས་སུ་གནས་པའི་རབ་ཏུ་ཕྱེ་བའི་མཐར་ཐུག་གི་མཁྱེན་པ་སངས་རྒྱས་
ཀྱི་ཆོས་མ་འདྲེས་པའི་མཚན་ཉིད། དབྱེ་ན། བཅོ་བརྒྱད་ཡོད། སངས་རྒྱས་
ཐམས་ཅད་ཀྱི་བཤད་པའི་དེ་བཞིན་ཉིད་དང་། ཞེས་པའི་དོན་ནི། ཇི་ལྟ་བ་མཁྱེན་
པའི་རྣམ་མཁྱེན་ཆོས་ཅན། འདིར་བསྟན་དེ་བཞིན་ཉིད་ཀྱི་རྣམ་པ་ཡིན་ཏེ། དེ་
བཞིན་ཉིད་ལ་སླར་མི་ལྡང་བའི་ཚུལ་གྱི་མཉམ་པར་བཞག་པའི་ཡེ་ཤེས་ཡིན་པའི་
ཕྱིར། ཁ་ཅིག དེབཞིན་ཉིད་ལ་སླར་མི་ལྡང་བའི་ཚུལ་གྱི་མཉམ་པར་བཞག་
པའི་ཡེ་ཤེས་དེ་བཞིན་ཉིད་ཀྱི་རྣམ་པའི་མཚན་ཉིད་ཟེར་ན། སངས་རྒྱས་འཕགས་
པའི་རྒྱུད་ཀྱི་དེ་བཞིན་ཉིད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། རྟགས་ཊིཀ་ཀར་གསལ། གཞན་ཡང་། ཐེག་ཆེན་གྱི་མཐོང་ལམ་བར་
138



ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་
གྲུབ་ན་དེར་ཐལ། དེ་བཞིན་ཉིད་ཀྱི་རྣམ་པ་ཤར་བའི་བློ་ཡིན་པའི་ཕྱིར། རྩ་
བར་འདོད་ན། ཡེ་ཤེས་ཆོས་སྐུ་ཡིན་པར་ཐལ། འདོད་པའི་ཕྱིར། རང་ལུགས་
ནི༔ སངས་རྒྱས་ཐམས་ཅད་ཀྱི་བཤད་པའི་དེ་བཞིན་ཉིད་ལ་སླར་མི་ལྡང་བའི་
ཚུལ་གྱིས་མཉམ་པར་བཞག་པའི་ཡེ་ཤེས་དེ་གཞུང་འདིའི་དངོས་ཀྱི་བསྟན་བྱའི་
གཙོ་བོར་གྱུར་བའི་དེ་བཞིན་ཉིད་ཀྱི་རྣམ་པར་གྱུར་བའི་རྣམ་མཁྱེན་གྱི་ཤེས་རྣམ་
གྱི་མཚན་ཉིད། ཆོས་ཐམས་ཅད་ལ་མངའ་སྒྱུར་བའི་རང་བྱུང་དང་། ཞེས་
པར། རྣམ་མཁྱེན་ཆོས་ཅན། རང་བྱུང་གི་རྣམ་པ་ཡིན་ཏེ། ཆོས་འཁོར་མ་
ལུས་པ་སྐོར་བ་ལ་དབང་སྒྱུར་ཐོབ་པས་རབ་ཏུ་ཕྱེ་བའི་མཐར་ཐུག་གི་ཡེ་ཤེས་ཡིན་
པའི་ཕྱིར། ཆོས་ཀྱི་འཁོར་ལོ་མ་ལུས་པ་སྐོར་བ་ལ་དབང་སྒྱུར་ཐོབ་པས་རབ་
ཏུ་ཕྱེ་བའི་མཐར་ཐུག་གི་ཡེ་ཤེས་དེ་རང་བྱུང་གི་རྣམ་པར་གྱུར་བའི་ཤེས་རྣམ་གྱི་
མཚན་ཉིད། རྣམ་པ་ཐམས་ཅད་མངོན་པར་རྫོགས་པར་བྱང་ཆུབ་པའི་སངས་
རྒྱས་ཀྱི་རྣམ་པ་གསུམ་སྟེ་ཞེས་བཤད་པར། རྣམ་མཁྱེན་ཆོས་ཅན། སངས་
རྒྱས་ཉིད་ཀྱི་རྣམ་པ་ཡིན་ཏེ། ཆོས་ཐམས་ཅད་མངོན་སུམ་དུ་རྟོགས་པ་མཐར་
ཕྱིན་པའི་ཡེ་ཤེས་ཡིན་པའི་ཕྱིར། ཆོས་ཐམས་ཅད་མངོན་སུམ་དུ་རྟོགས་པ་མཐར་
ཕྱིན་པའི་ཡེ་ཤེས་དེ་སངས་རྒྱས་ཉིད་ཀྱི་རྣམ་པར་གྱུར་བའི་རྣམ་མཁྱེན་གྱི་ཤེས་
རྣམ་གྱི་མཚན་ཉིད། གཉིས་པ་ནི། ཁ་ཅིག ཐུན་མོང་བའི་རྣམ་མཁྱེན་གྱི་
ཤེས་རྣམ་ཡོད་ཟེར་ན་མི་འཐད་དེ། རྣམ་མཁྱེན་གྱི་ཤེས་རྣམ་ཡིན་ན་ཐུན་མོང་
139



མ་ཡིན་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར། དེ་ཡིན་ན་སངས་
རྒྱས་ཉིད་ཀྱི་རྣམ་པར་གྱུར་བའི་རྣམ་མཁྱེན་གྱི་ཤེས་རྣམ་ཡིན་དགོས། དེ་ཡིན་
ན་ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར། དང་
པོ་གྲུབ་སྟེ། དེ་ཡིན་ན་ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་
ཡེ་ཤེས་ཡིན་དགོས། དེ་ཡིན་ན་སངས་རྒྱས་ཉིད་ཀྱི་རྣམ་པར་གྱུར་བའི་རྣམ་མཁྱེན་
གྱི་ཤེས་རྣམ་ཡིན་དགོས་པའི་ཕྱིར། དང་པོ་འབུད། གཉིས་པ་གཞུང་དང་ཊིཀ་
ཀར་གསལ། དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་ཉན་ཐོས་དང་བྱང་ཆུབ་
སེམས་དཔའི་བྱེ་བྲག་གི། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ཉན་ཐོས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་
པ་ཉེར་བདུན་ལ་ཉོན་མོངས་པའི་ཟག་པ་མེད་པ་ཞེས་བཤད་པའི་རྒྱུ་མཚན་ཡོད་
དེ༑ ཉན་ཐོས་སློབ་པ་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་
བའི་ཕྱིར། བྱང་སེམས་འཕགས་པའི་རྒྱུད་ཀྱི་གཞི་ཤེས་ཀྱི་ཤེས་རྣམ་ཉེར་བདུན་
ལ་ཉོན་མོངས་པའི་ཟག་བཅས་ཞེས་བརྟགས་ནས་བཞག་པའི་རྒྱུ་མཚན་ཡོད་དེ།
བྱང་སེམས་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར།
བྱང་སེམས་ཀྱི་ལམ་ཤེས་ཀྱི་ཤེས་རྣམ་སོ་དྲུག་ལ་ཉོན་མོངས་པའི་ཟག་བཅས་སུ་
བརྟགས་ནས་བཞག་པའི་རྒྱུ་མཚན་ཡོད་དེ། བྱང་སེམས་འཕགས་པས་ཉོན་སྒྲིབ་
སྤང་བྱའི་གཙོ་བོར་བྱས་ནས་མི་སྤོང་བར་ཉོན་མོངས་གཞན་དོན་བྱེད་པའི་ཡན་
ལག་ཏུ་བསྒྱུར་བར་བྱེད་པའི་ཕྱིར། རྣམ་མཁྱེན་གྱི་ཤེས་རྣམ་བརྒྱ་དང་བཅུ་ཆོས་
140



ཅན། ཟག་མེད་ཁོ་ན་ཡིན་ཏེ། སྒྲིབ་གཉིས་བག་ཆགས་དང་བཅས་པ་སྤངས་
པའི་ཕྱིར། གཉིས་པ་ལ་ཁ་ཅིག ཉན་ཐོས་ཀྱི་རྒྱུད་ཀྱི་གཞི་ཤེས་ཡིན་ན་ཉོན་
མོངས་པའི་ཟག་མེད་ཡིན་པས་ཁྱབ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་
ཡིན་ན་ཉོན་མོངས་པའི་ཟག་བཅས་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་
ཆོས་ཅན། ཉོན་མོངས་པའི་ཟག་བཅས་ཡིན་པར་ཐལ། བྱང་ཆུབ་སེམས་དཔའི་
རྒྱུད་ཀྱི་གཞི་ཤེས་ཡིན་པའི་ཕྱིར། འདོད་མི་ནུས་ཏེ། ཉོན་སྒྲིབ་མ་ལུས་པར་
སྤངས་པའི་ཕྱིར། གཞན་ཡང་། བྱང་སེམས་མཐོང་ལམ་པའི་རྒྱུད་ཀྱི་གང་
ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། སྤང་བྱ་ཡིན་
པར་ཐལ། ཉོན་མོངས་པའི་ཟག་བཅས་ཡིན་པའི་ཕྱིར། མ་གྲུབ་ན་སོང་། དེར་
ཐལ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་པའི་ཕྱིར། ཁྱབ་པ་ཁས།
ཁ་ཅིག རང་རྒྱལ་སློབ་པ་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་
ནས་མི་སྤོང་ཞེས་ཟེར་ན། མི་འཐད་དེ། གཞུང་འདིའི་སྐབས་ཀྱི་རྣམ་བཤད་
སྙིང་པོ་རྒྱན་ལས། ཉན་ཐོས་དང་རང་སངས་རྒྱས་རྣམས་ནི་ཉན་མོངས་སྤང་
བྱའི་གཙོ་བོར་བྱས་ནས་སྤོང་བས་དེའི་རྒྱུད་ཀྱི་གཞི་ཤེས་ལ་ཟག་མེད་ཅེས་བྱའོ།།
ཞེས་བཤད་པ་མི་འཐད་པར་ཐལ། དམ་བཅའ་དེའི་ཕྱིར། ཁ་ཅིག ཉན་
ཐོས་ཀྱི་རྒྱུད་ཀྱི་གཞི་ཤེས་ལ་ཟག་མེད་ཞེས་བརྗོད་རིགས་ཏེ། ཉན་ཐོས་རྣམས་
ཀྱིས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བའི་ཕྱིར། བྱང་ཆུབ་སེམས་
141



དཔའི་རྒྱུད་ཀྱི་གཞི་ཤེས་ལ་ཟག་བཅས་ཞེས་བརྗོད་རིགས་ཏེ། བྱང་ཆུབ་སེམས་
དཔའ་རྣམས་ཀྱི་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར། ཟེར་
ན༑ ཉན་ཐོས་ཆོས་ཅན། ཁྱོད་ཉན་ཐོས་སློབ་པ་ཡིན་པར་ཐལ། ཁྱོད་ཉན་
ཐོས་གང་ཞིག ཁྱོད་ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པའི་ཕྱིར། འདོད་
མི་ནུས་ཏེ། ཉན་ཐོས་དགྲ་བཅོམ་པ་དེ་ཁྱོད་ཡིན་པའི་ཕྱིར། བྱས་པ་ལ། ཁོ་ན་
རེ༑ དེར་ཐལ། ཉན་ཐོས་ཀྱི་སྤང་བྱའི་གཙོ་བོ་ཡོད་པའི་ཕྱིར་ཏེ། བྱང་སེམས་
ཀྱི་སྤང་བྱའི་གཙོ་བོར་ཡོད་པའི་ཕྱིར། ཞེས་ཟེར། ཁ་ཅིག ཤེས་སྒྲིབ་ཉན་
ཐོས་ཀྱི་སྤང་བྱའི་གཙོ་བོ་ཡིན་ཏེ། ཤེས་སྒྲིབ་ཉན་ཐོས་དགྲ་བཅོམ་པའི་སྤང་བྱའི་
གཙོ་བོ་ཡིན་པའི་ཕྱིར་ཏེ། དེའི་སྤང་བྱའི་གཙོ་བོ་ཡོད་པའི་ཕྱིར་ཏེ། དེའི་སྤང་
བྱ་ཡོད་པའི་ཕྱིར་ཏེ། དེ་སེམས་ཅན་ཡིན་པའི་ཕྱིར། ཞེས་ཟེར་རོ། །
སྦྱོར་བ་སྒོམ་པ་པོའི་རྟེན་གྱི་གང་ཟག་བཤད་པ།
སངས་རྒྱས་རྣམས་ལ་ལྷག་པར་བྱས། །ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། བྱང་སེམས་ཚོགས་ལམ་པ་ཆོས་
ཅན། ཡུམ་ཉན་པའི་སྣོད་རུང་གི་གང་ཟག་ཡིན་ཏེ། ཐེག་ཆེན་གྱི་དགེ་བའི་བཤེས་
གཉེན་གྱི་མགོན་དང་བཅས་ཤིང་སྔོན་སངས་རྒྱས་རྣམས་ལ་ལྷག་པར་བྱ་བ་བྱས་
པ་སོགས་ཕྱི་ནང་གི་རྐྱེན་གཉིས་དང་ལྡན་པའི་སེམས་དཔའ་ཡིན་པའི་ཕྱིར། ཁོ་
142



ན་རེ། བྱང་སེམས་ཚོགས་ལམ་པ་ཡིན་ན་ཡུམ་ཉན་པའི་སྣོད་རུང་གི་གང་ཟག་
ཡིན་པས་ཁྱབ་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། སེམས་ཙམ་
པར་གྱུར་བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར།
ཟེར་ན་རྩ་བར་མ་ཁྱབ། གཉིས་པ་ལ་ཁ་ཅིག སྦྱོར་བ་སྒོམ་པའི་ཕྱི་ནང་གི་
རྐྱེན་གཉིས་དང་ལྡན་པའི་སེམས་དཔའ་དེ་སྦྱོར་བ་སྒོམ་པ་པོའི་རྟེན་གྱི་གང་ཟག་
གི་མཚན་ཉིད་ཟེར་ན། ཉན་ཐོས་ཚོགས་ལམ་པ་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། དེར་ཐལ། ཉན་ཐོས་ཀྱི་སྦྱོར་བ་སྒོམ་པ་པོའི་རྟེན་
གྱི་གང་ཟག་ཡིན་པའི་ཕྱིར། ཁ་ཅིག མཚན་ཉིད་དེ་རྣམ་རྫོགས་སྦྱོར་བ་སྒོམ་
པ་པོའི་རྟེན་གྱི་གང་ཟག་གི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག རྣམ་
རྫོགས་སྦྱོར་བ་སྒོམ་པའི་ལམ་མ་ཞུགས་ཀྱི་གང་ཟག་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། ཞེས་བཀག་
ནས། སྐབས་འདིར་དངོས་སུ་བསྟན་པའི་སྦྱོར་བ་སྒོམ་པ་པོའི་རྟེན་གྱི་གང་ཟག་
ཡིན་ན་བྱང་ཆུབ་སེམས་དཔའ་ཡིན་པས་ཁྱབ་ཟེར་བ་ནང་འགལ་ཏེ། སྐབས་
འདིར་དངོས་སུ་བསྟན་པའི་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཆོས་
ཅན། དེར་ཐལ། དེའི་ཕྱིར། རྟགས་གྲུབ་སྟེ། སྐབས་འདིར་དངོས་སུ་བསྟན་
པའི་རྣམ་རྫོགས་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་
ཏེ༑ རྣམ་རྫོགས་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར།
རྟགས་ཁས། རྩ་བར་འདོད་ན་སླ། རང་ལུགས་ལ་སྦྱོར་བ་སྒོམ་པའི་ཕྱི་ནང་
143



གི་རྐྱེན་གཉིས་དང་ལྡན་པའི་སེམས་དཔའ་དེ། སྐབས་འདིར་བསྟན་པའི་རྣམ་
རྫོགས་སྦྱོར་བ་སྒོམ་པ་པོའི་རྟེན་གྱི་གང་ཟག་གི་མཚན་ཉིད། དེ་ལ་དབྱེ་ན། བྱང་
སེམས་སྐྱེ་འཕགས་གཉིས་སུ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་
རྒྱུན་མཐའི་བར་ན་ཡོད།
བྱང་སེམས་ཀྱི་སྦྱོར་བ་ཉི་ཤུ་བཤད་པ།
གཟུགས་ལ་སོགས་ལ་མི་གནས་ཕྱིར། །ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། བྱང་སེམས་ཀྱི་སྦྱོར་བ་ལ་ཉི་ཤུ་
ཡོད་དེ། སྦྱོར་བ་རང་གི་ངོ་བོའི་སྒོ་ནས་དབྱེ་བ་ལྔ་། རྟེན་གྱི་གང་ཟག་གི་སྒོ་
ནས་དབྱེ་བ་བརྒྱད། སྦྱོར་བ་རྫོགས་པའི་ཐབས་ཀྱི་སྒོ་ནས་ཕྱེ་བ་བཞི། འབྲས་
བུ་དང་དུས་ཀྱི་སྒོ་ནས་ཕྱེ་བ་གསུམ་ཡོད་པའི་ཕྱིར། དང་པོ་གྲུབ་ཏེ། ངོ་བོའི་
སྒོ་ནས་མི་གནས་པའི་སྦྱོར་བ། གནས་པ་བཀག་པའི་སྦྱོར་བ། ཟབ་པའི་སྦྱོར་
བ༑ གཏིང་དཔག་དཀའ་བའི་སྦྱོར་བ། ཚད་མེད་པའི་སྦྱོར་བ་རྣམས་སུ་ཡོད་
པའི་ཕྱིར། རྟེན་གྱི་གང་ཟག་གི་སྒོ་ནས་བརྒྱད་ཡོད་དེ། ཚེགས་ཆེན་ཡུན་རིང་
རྟོགས་དཀའི་སྦྱོར་བ། ལུང་བསྟན་ཐོབ་པའི་སྦྱོར་བ། ཕྱིར་མི་ལྡོག་པའི་སྦྱོར་
བ༑ ངེས་པར་འབྱུང་བའི་སྦྱོར་བ། བར་ཆད་མེད་པའི་སྦྱོར་བ། བྱང་ཆུབ་ལ་
ཉེ་བའི་སྦྱོར་བ། མྱུར་བའི་སྦྱོར་བ། གཞན་དོན་གྱི་སྦྱོར་བ་རྣམས་སུ་ཡོད་པའི་
144



ཕྱིར། སྦྱོར་བ་རྫོགས་པའི་ཐབས་ཀྱི་སྒོ་ནས་བཞི་ཡོད་དེ། འཕེལ་འགྲིབ་མེད་
པའི་སྦྱོར་བ། ཆོས་དང་ཆོས་མིན་སོགས་མི་མཐོང་བའི་སྦྱོར་བ། གཟུགས་སོགས་
བསམ་མི་ཁྱབ་མི་མཐོང་བའི་སྦྱོར་བ། རྣམ་པར་མི་རྟོག་པའི་སྦྱོར་བ་རྣམས་སུ་
ཡོད་པའི་ཕྱིར། འབྲས་བུ་དང་དུས་ཀྱི་སྒོ་ནས་གསུམ་ཡོད་དེ། འབྲས་བུ་རིན་
ཆེན་སྦྱིན་བྱེད་ཀྱི་སྦྱོར་བ་དང་། རྣམ་པར་དག་པའི་སྦྱོར་བ། ས་མཚམས་དང་
བཅས་པའི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག ཡུལ་
ཡུལ་ཅན་གཞི་ལམ་རྣམ་གསུམ་བདེན་སྟོང་སྤྲོས་བྲལ་དུ་སྒོམ་པའི་ཞི་ལྷག་ཟུང་
འབྲེལ་གྱི་སེམས་དཔའི་རྣལ་འབྱོར་སྐབས་འདིར་དངོས་སུ་བསྟན་པའི་བྱང་སེམས་
ཀྱི་སྦྱོར་བའི་མཚན་ཉིད་ཟེར་ན། སྐབས་འདིར་དངོས་སུ་བསྟན་པའི་ཚེགས་ཆེན་
ཡུན་རིང་རྟོགས་དཀའི་སྦྱོར་བ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་མི་ནུས་ཏེ། སྟོང་ཉིད་ལ་སྐྲག་པའི་སེམས་དཔའི་རྣལ་འབྱོར་
ཡིན་པའི་ཕྱིར། རྟགས་གྲུབ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲག་པ་དང་
ཞེས་བཤད་པའི་ཕྱིར། ཁ་ཅིག ཡུལ་ཡུལ་ཅན་གཞི་ལམ་རྣམ་གསུམ་བདེན་
སྟོང་སྤྲོས་བྲལ་དུ་སྒོམ་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་སྐབས་
འདིར་དངོས་སུ་བསྟན་པའི་གཙོ་བོ་སྦྱོར་བའི་མཚན་ཉིད་ཟེར་བ་མི་འཐད་དེ། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་
མི་ནུས་ཏེ། དམན་ལམ་སྔོན་དུ་སོང་བའི་ཐེག་ཆེན་གྱི་སྦྱོར་བ་ཡིན་པའི་ཕྱིར། །
145



རང་ལུགས་ནི། སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་ཤེས་རབ་ཀྱིས་
ཟིན་པའི་སྐབས་འདིར་དངོས་སུ་བསྟན་པའི་སེམས་དཔའི་རྣལ་འབྱོར་སྐབས་འདིར་
དངོས་སུ་བསྟན་པའི་གཙོ་བོ་སྦྱོར་བའི་མཚན་ཉིད། དབྱེ་ན་བཅུ་དགུ་ཡོད། ས་
མཚམས་ཐེག་ཆེན་གྱི་སྦྱོར་ལམ་དྲོད་ནས་ས་བཅུ་རྒྱུན་མཐའི་བར་ན་ཡོད་དོ། །
སྐབས་འདིར་དངོས་སུ་བསྟན་པའི་སྦྱོར་བ་ལ་ཉི་ཤུ། ས་མཚམས་ཐེག་ཆེན་གྱི་
ཚོགས་ལམ་ནས་རྒྱུན་མཐའི་བར་ན་ཡོད། །
སྦྱོར་བའི་ཡོན་ཏན་བཅུ་བཞི་བཤད་པ།
བདུད་ཀྱི་མཐུ་བཅོམ་ལ་སོགས་པ། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། སྦྱོར་བའི་ཡོན་ཏན་ལ་བཅུ་བཞི་ཡོད་དེ།
སྦྱོར་བ་སྒོམ་པའི་སྟོབས་ཀྱིས་བདུད་ཀྱི་མཐུ་བཅོམ་པ་སོགས་བཅུ་བཞི་ཡོད་པའི་
ཕྱིར། གཉིས་པ་ལ་ཁ་ཅིག ཐེག་ཆེན་གྱི་སྦྱོར་བ་སྒོམ་སྟོབས་ཀྱིས་ཐོབ་པའི་
ཕན་ཡོན་སྦྱོར་བའི་ཡོན་ཏན་གྱི་མཚན་ཉིད་ཟེར་ན། མི་འཐད་དེ། ཉན་ཐོས་
འཕགས་པའི་རྒྱུད་ལ་སྦྱོར་བའི་ཡོན་ཏན་ཡོད་པའི་ཕྱིར་ཏེ། ཉན་ཐོས་འཕགས་
པའི་རྒྱུད་ལ་སྦྱོར་བ་ཡོད་པའི་ཕྱིར། ཁ་ཅིག མཚན་ཉིད་དེ་ཐེག་ཆེན་གྱི་
སྦྱོར་བའི་ཡོན་ཏན་གྱི་མཚན་ཉིད་ཟེར་ན། ཐེག་ཆེན་གྱི་སྦྱོར་བ་དང་དུས་མཉམ་
དུ་གྱུར་བའི་ཐེག་ཆེན་གྱི་སྦྱོར་བའི་ཡོན་ཏན་ཆོས་ཅན། མཚན་ཉིད་དེར་ཐལ།
146



མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། རྩ་བར་
འདོད་ན། དེ་ཆོས་ཅན། དེ་མ་ཡིན་པར་ཐལ། ཐེག་ཆེན་གྱི་སྦྱོར་བ་དང་དུས་
མཉམ་ཡིན་པའི་ཕྱིར། རང་ལུགས་ནི། རང་ཐོབ་བྱེད་ཀྱི་ཐབས་སུ་གྱུར་བའི་
ཐེག་ཆེན་གྱི་སྦྱོར་བ་སྒོམ་སྟོབས་ཀྱི་ཐོབ་པའི་ཕན་ཡོན་དེ། ཐེག་ཆེན་གྱི་སྦྱོར་
བའི་ཡོན་ཏན་གྱི་མཚན་ཉིད། དབྱེ་ན་བཅུ་བཞི་ཡོད། ས་མཚམས་ཐེག་ཆེན་
གྱི་ཚོགས་ལམ་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་ན་ཡོད། རྩོད་
པ་སྤོང་བ་ལ་ཁ་ཅིག རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། བྱང་སེམས་ཀྱི་ཡོན་ཏན་ཡིན་པར་ཐལ། འདོད་པའི་ཕྱིར། ཟེར་
ན༑ མ་ཁྱབ། ཡང་དེ་ཆོས་ཅན། གནས་སྐབས་ཀྱི་ཡོན་ཏན་ཡིན་པར་ཐལ།
ཐེག་ཆེན་སྦྱོར་བའི་ཡོན་ཏན་ཡིན་པའི་ཕྱིར། ཟེར་ན། མ་ཁྱབ་སྟེ། རྣམ་མཁྱེན་
ཆོས་ཅན། བྱང་སེམས་ཀྱི་བྱེད་པ་ཡིན་པར་ཐལ། ཐེག་ཆེན་གྱི་སྒོམ་ལམ་གྱི་
བྱེད་པ་ཡིན་པའི་ཕྱིར། ཁྱབ་པ་སོང་། རྒྱུན་མཐའི་ཡེ་ཤེས་ཆོས་ཅན། མཐར་
ཐུག་གི་ཡུམ་ཡིན་པར་ཐལ། སངས་རྒྱས་འཕགས་པའི་ཡུམ་ཡིན་པའི་ཕྱིར། ཁྱབ་
པ་ཁས། སངས་རྒྱས་འཕགས་པ་ཆོས་ཅན། གནས་སྐབས་ཀྱི་སྐྱབས་ཡིན་པར་
ཐལ། བྱང་ཆུབ་སེམས་དཔའི་སྐྱབས་ཡིན་པའི་ཕྱིར། ཁྱབ་པ་ཁས། ཡང་ཁ་
ཅིག མཚན་ཉིད་མི་འཐད་པར་ཐལ། རང་ཐོབ་བྱེད་ཀྱི་ཐབས་སུ་གྱུར་བའི་
ཐེག་ཆེན་གྱི་སྦྱོར་བ་སྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་
14



མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་བ་སྒོམ་པའི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་སེམས་བསྐྱེད་སྒོམ་པའི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར། ཞེས་བཀག་ནས། ཁ་ཅིག ཐེག་ཆེན་
གྱི་སྦྱོར་བ་ཐོབ་མྱོང་བའི་གང་ཟག་གི་རྒྱུད་ཀྱི་སྦྱོར་བ་སྒོམ་སྟོབས་ཀྱིས་ཐོབ་པའི་
ཕན་ཡོན་དེ་ཐེག་ཆེན་གྱི་སྦྱོར་བའི་ཡོན་ཏན་གྱི་མཚན་ཉིད། ཞེས་གསུངས་པ་
དང་། ཁ་ཅིག རང་ཐོབ་བྱེད་ཀྱི་ཐབས་སུ་གྱུར་བའི་རྣམ་རྫོགས་སྦྱོར་བ་
སྒོམ་སྟོབས་ཀྱིས་ཐོབ་པའི་སེམས་དཔའི་ཡོན་ཏན་འདིར་བསྟན་སྦྱོར་བའི་ཡོན་
ཏན་གྱི་མཚན་ཉིད་དུ་བཞག་ནས་རྣམ་རྫོགས་སྦྱོར་བ་སྒོམ་པའི་ལམ་མ་ཞུགས་
ཀྱི་གང་ཟག་ཡོད་ཞེས་ཟེར། ལུགས་དང་པོ་ལ་རེ་ཞིག་མཚན་ཉིད་དེ་མི་འཐད་
པར་ཐལ། ཐེག་ཆེན་གྱི་སྦྱོར་བ་ཐོབ་མྱོང་གི་གང་ཟག་གི་རྒྱུད་ཀྱི་ཐེག་ཆེན་གྱི་
སྦྱོར་བ་སྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་
གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་བ་ཐོབ་མྱོང་གི་གང་ཟག་གི་རྒྱུད་
ཀྱི་ཐེག་ཆེན་གྱི་སྦྱོར་བ་སྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེར་
ཐལ། ཐེག་ཆེན་གྱི་སྦྱོར་བ་སྒོམ་པའི་ལམ་མ་ཞུགས་ཀྱི་གང་ཟག་ཡོད་པ་གང་
ཞིག ཐེག་ཆེན་གྱི་སྦྱོར་བ་དང་ཐེག་ཆེན་གྱི་སྦྱོར་བ་ཐོབ་མྱོང་གི་རྒྱུད་ཀྱི་སྦྱོར་
བ་གཉིས་ཡིན་ཁྱབ་མཉམ་ཡིན་པའི་ཕྱིར། ལུགས་གཉིས་པ་ལ་ཡང་མི་འཐད་
དེ༑ རང་ཐོབ་བྱེད་ཀྱི་ཐབས་སུ་གྱུར་བའི་རྣམ་རྫོགས་སྦྱོར་བ་སྒོམ་བྱེད་ཀྱི་བློ་
ལ་བརྟེན་ནས་ཐོབ་པའི་སེམས་དཔའི་ཡོན་ཏན་ཡིན་ན་འདིར་བསྟན་སྦྱོར་བའི་ཡོན་
148



ཏན་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། རྣམ་
རྫོགས་སྦྱོར་བ་སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། རྟགས་མ་
གྲུབ་ན་སོང་། དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་རྣམ་རྫོགས་
སྦྱོར་བ་སྒོམ་བྱེད་ཀྱི་བློ་དེ་རྣམ་རྫོགས་སྦྱོར་བ་སྐད་ཅིག་དང་པོ་ཐོབ་བྱེད་ཀྱི་ཐབས་
ཡིན་པའི་ཕྱིར། དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ལ་རྣམ་རྫོགས་
སྦྱོར་བ་སྒོམ་བྱེད་ཀྱི་བློ་ཡོད་པའི་ཕྱིར། རྟགས་ཁས། འདོད་ན། འདིར་བསྟན་
སྦྱོར་བའི་ཡོན་ཏན་ཐོབ་པ་ལ་རྣམ་རྫོགས་སྦྱོར་བ་ཐོབ་པ་སྔོན་དུ་འགྲོ་མི་དགོས་
པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་སྒོམ་ལམ་གྱི་བྱེད་པ་
རྒྱུད་ལ་སྐྱེ་བ་ལ་ཐེག་ཆེན་གྱི་སྒོམ་ལམ་ཐོབ་པ་སྔོན་དུ་འགྲོ་མི་དགོས་པར་ཐལ།
འདོད་པའི་ཕྱིར། ཁོ་ན་རེ། རྣམ་རྫོགས་སྦྱོར་བ་སྐད་ཅིག་དང་པོ་ཐོབ་བྱེད་ཀྱི་
ཐབས་སུ་གྱུར་བའི་རྣམ་རྫོགས་སྦྱོར་བ་ཡོད་པར་ཐལ། རྣམ་རྫོགས་སྦྱོར་བ་སྐད་
ཅིག་དང་པོ་དེ་རང་ཐོབ་བྱེད་ཀྱི་ཐབས་སུ་གྱུར་བའི་རྣམ་རྫོགས་སྦྱོར་བ་སྒོམ་བྱེད་
ཀྱི་བློ་ལ་བརྟེན་ནས་ཐོབ་པ་ཡིན་པའི་ཕྱིར། རྟགས་ཁས། འདོད་ན། ལམ་མ་
ཞུགས་ཀྱི་གང་ཟག་གི་རྒྱུད་ལ་རྣམ་རྫོགས་སྦྱོར་བ་ཡོད་པར་ཐལ། འདོད་པའི་
ཕྱིར། ཟེར་ན་རྩ་བར་མ་ཁྱབ། ཁོ་ན་རེ། ཐེག་ཆེན་གྱི་སྦྱོར་བ་སྒོམ་སྟོབས་
ཀྱིས་ཐོབ་པའི་ཕན་ཡོན་ཡིན་ན། ཐེག་ཆེན་གྱི་སྦྱོར་བའི་ཡོན་ཏན་ཡིན་དགོས་
པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱི་སྦྱོར་བ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། ཐེག་ཆེན་གྱི་སྦྱོར་བ་མ་སྒོམ་
149



པར་ཐེག་ཆེན་གྱི་སྦྱོར་བ་ཐོབ་པ་ཡོད་པར་ཐལ། མ་གྲུབ་པ་དེའི་ཕྱིར། ཟེར་
ན་མ་ཁྱབ། རྩ་བར་འདོད་ན། ཐེག་ཆེན་གྱི་སྦྱོར་བ་ཆོས་ཅན། ཁྱོད་ཁྱོད་ཀྱི་
ཡོན་ཏན་མ་ཡིན་པར་ཐལ། བདག་མེད་ཡིན་པའི་ཕྱིར། ཞེས་ཟེར་ན་ཐེག་ཆེན་
གྱི་སྦྱོར་བ་དེ་དེའི་ཡོན་ཏན་དུ་གྲགས་ཀྱང་ཞིབ་ཏུ་དཔྱད་ན་མི་འཐད་དེ། རྣམ་
རྫོགས་སྦྱོར་བ་སྐད་ཅིག་གཉིས་པ་རྒྱུད་ལ་སྐྱེས་པ་དང་ཐེག་ཆེན་གྱི་སྦྱོར་བའི་ཡོན་
ཏན་ཐོབ་པ་དུས་མཉམ་པའི་ཕྱིར། ཁོ་ན་རེ། རྣམ་རྫོགས་སྦྱོར་བ་སྐད་ཅིག་
དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་སྦྱོར་བའི་ཡོན་ཏན་མེད་པར་
ཐལ། གོང་གི་ས་མཚམས་དེ་འཐད་པའི་ཕྱིར། འདོད་ན། དེའི་རྒྱུད་ལ་དེ་
ཡོད་པར་ཐལ། དེའི་རྒྱུད་ལ་ཐེག་ཆེན་སྦྱོར་བ་མི་རྟག་པ་ཡོད་པ་གང་ཞིག ཐེག་
ཆེན་སྦྱོར་བ་མི་རྟག་པ་ཐེག་ཆེན་གྱི་སྦྱོར་བའི་ཡོན་ཏན་ཡིན་པའི་ཕྱིར། ཕྱི་མ་
དེར་ཐལ། དེ་དེའི་ཁྱད་ཆོས་ཡིན་པའི་ཕྱིར། ཚད་མ་རྣམ་འགྲེལ་ལས། དེ་
ཕྱིར་དངོས་པོ་མཐོང་པ་ཡི། །ཡོན་ཏན་མཐའ་དག་མཐོང་བ་ཉིད། །ཞེས་བཤད་
པའི་ཕྱིར། ཟེར་ན་མ་ཁྱབ། ཤེས་བྱ་ཆོས་ཅན། རྣམ་རྫོགས་སྦྱོར་བ་སྐད་ཅིག་
དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་གྱི་སྦྱོར་བའི་ཕན་ཡོན་ཡོད་
པར་ཐལ། དེའི་རྒྱུད་ལ་ཐེག་ཆེན་གྱི་སྦྱོར་བའི་ཡོན་ཏན་ཡོད་པའི་ཕྱིར། རྟགས་
ཁས། འདོད་ན། དེའི་རྒྱུད་ལ་ཐེག་ཆེན་གྱི་སྦྱོར་བའི་འབྲས་བུ་ཡོད་པར་ཐལ།
འདོད་པའི་ཕྱིར། འདོད་ན། རྣམ་རྫོགས་སྦྱོར་བ་དང་དེའི་འབྲས་བུ་ཡིན་ཁྱབ་
མཉམ་ཡིན་པར་ཐལ། འདོད་པའི་ཕྱིར། ཁོ་ན་རེ། ལམ་མ་ཞུགས་ཀྱི་གང་
150



ཟག་གི་རྒྱུད་ཀྱི་མངོན་མཐོའི་གོ་འཕང་དེ་སངས་རྒྱས་ཀྱི་ཡོན་ཏན་ཡིན་པར་ཐལ།
དེ་སངས་རྒྱས་ལ་བརྟེན་ནས་ཐོབ་པའི་ཕྱིར། ཁྱབ་ཏེ། ཐེག་ཆེན་གྱི་སྦྱོར་བ་
ལ་བརྟེན་ནས་ཐོབ་པའི་ཡོན་ཏན་ཡིན་ན། ཐེག་ཆེན་གྱི་སྦྱོར་བའི་ཡོན་ཏན་ཡིན་
དགོས་པའི་ཕྱིར། རྟགས་དངོས། རྩ་བར་འདོད་ན། དེ་ཆོས་ཅན། སངས་
རྒྱས་ཀྱི་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། ཟེར་ན་མི་མཚུངས་
སྦྱོར་བའི་སྐྱོན་ཞེ་དྲུག་བཤད་པ།
སྐྱོན་ནི་བཅུ་ཚན་བཞིར་བཅས་པ། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། སྦྱོར་བའི་སྐྱོན་དེ་ལ་བཞི་བཅུ་རྩ་དྲུག་ཡོད་
དེ༑ སྦྱོར་བའི་འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་
བརྟེན་པ་མཐུན་རྐྱེན་མ་ཚང་བ་ཉེར་གསུམ། སྦྱོར་བའི་འགལ་རྐྱེན་གཞན་ལ་
བརྟེན་པ་གསུམ་ཡོད་པའི་ཕྱིར། གཉིས་པ་ལ་ཁ་ཅིག སྦྱོར་བ་སྐྱེ་བ་དང་གནས་
པ་ལ་བར་དུ་གཅོད་པའི་བདུད་ལས་དེ་སྦྱོར་བའི་སྐྱོན་གྱི་མཚན་ཉིད་ཟེར་ན། བྱང་
སེམས་ཚོགས་ལམ་པའི་རྒྱུད་ཀྱི་སྦྱོར་བའི་སྐྱོན་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། དེ་ཆོས་ཅན། སྦྱོར་བ་སྐྱེ་བ་ལ་བར་དུ་གཅོད་
བྱེད་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་ཚོགས་ལམ་
151



པའི་རྒྱུད་ལ་སྦྱོར་བ་སྐྱེ་བ་ལ་བར་དུ་གཅོད་བྱེད་ཀྱི་བདུད་ལས་ཡོད་པར་ཐལ།
འདོད་པའི་ཕྱིར། འདོད་ན། དེའི་རྒྱུད་ལ་སྦྱོར་བ་སྐྱེས་མ་ཟིན་པར་ཐལ། འདོད་
པའི་ཕྱིར། རང་ལུགས་ནི། སྦྱོར་བ་སྐྱེ་བ་དང་གནས་པ་དང་། རྫོགས་པ་གང་
རུང་ལ་བར་དུ་གཅོད་པའི་བདུད་ལས་དེ་སྦྱོར་བའི་སྐྱོན་གྱི་མཚན་ཉིད། དབྱེ་
ན༑ ཞེ་དྲུག་ཡོད། ས་མཚམས་ལམ་མ་ཞུགས་ནས་ས་བདུན་པའི་བར་ན་ཡོད།
སྦྱོར་བའི་ཤེས་བྱའི་མཚན་ཉིད་བཤད་པ།
གང་གིས་མཚོན་དེ་མཚན་ཉིད་དུ། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། རང་གི་ཐོབ་བྱར་གྱུར་བའི་འབྲས་བུ་ཤེར་
ཕྱིན་ཐོབ་བྱེད་ཀྱི་ཐབས་སུ་གྱུར་བའི་ཞི་ལྷག་ཟུང་འབྲེལ་གྱིས་ཟིན་པའི་སེམས་
དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཅེས་པའི་སྒྲས་བརྗོད་པའི་རྒྱུ་
མཚན་ཡོད་དེ། ཁྱོད་ལམ་ཤེར་ཕྱིན་གྱི་རྣལ་འབྱོར་མཚོན་བྱེད་ཡིན་པའི་ཕྱིར། །
དེ་བཞིན་གཤེགས་པ་འབྱུང་བ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་
དམིགས་པ་ཡང་ཡིན་ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་
མཐུན་པར་གྱུར་བའི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་
ཅེས་པའི་སྒྲས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་སེམས་དཔའི་རྒྱུད་ཀྱི་
གཞི་ཤེས་ཀྱི་སྦྱོར་བ་དེ་མཚོན་པར་བྱེད་པའི་ཕྱིར། སྟོང་ཉིད་མཚན་མ་མེད་པ་
152



སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་
འབྱོར་ཆོས་ཅན། ཁྱོད་ལ་མཚན་ཉིད་ཅེས་པའི་སྒྲས་བརྗོད་པའི་རྒྱུ་མཚན་ཡོད་
དེ༑ ཁྱོད་ཀྱིས་ལམ་ཤེས་ཀྱི་སྦྱོར་བ་མཚོན་པར་བྱེད་པའི་ཕྱིར། དེ་བཞིན་གཤེགས་
པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་
ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ་ཆོས་ཅན། ཁྱོད་ལ་
མཚན་ཉིད་ཅེས་པའི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་རྣམ་མཁྱེན་
གྱི་སྦྱོར་བ་མཚོན་པར་བྱེད་པའི་ཕྱིར། བསམ་མི་ཁྱབ་སོགས་ཀྱི་ཁྱད་པར་དུ་བྱས་
པའི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཅེས་པའི་སྒྲས་
སྟོན་པའི་རྒྱུ་མཚན་ཡོད་དེ། ཁྱོད་ཀྱིས་ཉན་རང་གི་སྦྱོར་བ་ལས་ཁྱད་པར་དུ་
འཕགས་པའི་སྦྱོར་བ་དེ་མཚོན་པར་བྱེད་པའི་ཕྱིར། ཕན་བདེ་སྐྱོབ་སོགས་ཀྱི་
བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་ཆོས་ཅན། ཁྱོད་
ལ་མཚན་ཉིད་ཅེས་པའི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་གཞན་དོན་
སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་མཚོན་པར་བྱེད་པའི་ཕྱིར།
སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་བཅུ་དྲུག་ཆོས་ཅན། ཁྱོད་ལ་མཚན་
ཉིད་ཅེས་པའི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་སེམས་དཔའི་སྦྱོར་
བ་བཅུ་དྲུག་མཚོན་པར་བྱེད་པ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
ཁོ་ན་རེ། གང་གིས་མཚོན་ཏེ་མཚན་ཉིད་དུ། །ཤེས་བྱ་དེ་ཡང་རྣམ་པ་གསུམ།།
ཞེས་སྨོས་པ་ལ་དགོས་པ་མེད་པར་ཐལ། སྦྱོར་བ་དེ་འཐད་པའི་ཕྱིར། ཟེར་
-
-
-
153



ན༑ མཚན་ཉིད་ནི་རྣམ་པ་བཞིར་ཤེས་པར་བྱའོ། །ཞེས་བཤད་པ་མི་འཐད་
པར་ཐལ། སྦྱོར་བ་དེ་གཞུང་འདིའི་དོན་སྦྱོར་རྣམ་དག་མ་ཡིན་པའི་ཕྱིར། ཁ་
ཅིག ཐེག་ཆེན་གྱི་སྦྱོར་བའི་མཚན་ཉིད་ཆོས་ཅན། ཁྱོད་ལ་བཞི་ཡོད་དེ། །
ཁྱོད་ལ་ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་རྣམས་སུ་
ཡོད་པའི་ཕྱིར། ཟེར་ན། ཤེས་མཚན་དེ་ཐེག་ཆེན་གྱི་སྦྱོར་བའི་མཚན་ཉིད་ཡིན་
པར་ཐལ། སྦྱོར་བ་དེ་འཐད་པའི་ཕྱིར། འདོད་ན། ཐེག་ཆེན་གྱི་ཚོགས་ལམ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་མི་ནུས་ཏེ། མཚན་
ཉིད་མ་ཡིན་པའི་ཕྱིར། དེས་གཞན་རྣམས་ལ་ཡང་རིགས་འདྲེ། གཞན་ཡང་།
ཐེག་ཆེན་གྱི་སྦྱོར་བ་ཆོས་ཅན། ཁྱོད་ཀྱི་ལྡོག་པ་ཡིན་པ་དུ་མ་ཡོད་པར་ཐལ། ཁྱོད་
ཀྱི་མཚན་ཉིད་ཡིན་པ་དུ་མ་ཡོད་པའི་ཕྱིར། རྟགས་ཁས། གཉིས་པ་ལ་ཁ་ཅིག
སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་ཀྱི་རིགས་
རྫོགས་པས་ཟིན་པའི་སེམས་དཔའི་རྣལ་འབྱོར་དེ་ལམ་ཤེར་ཕྱིན་གྱི་རྣལ་འབྱོར་
གྱི་མཚན་ཉིད། ཟེར་ན། སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་
པའི་རྒྱུད་ཀྱི་ཀུན་རྫོབ་སེམས་སྐྱེད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། མ་གྲུབ་ན་དེར་ཐལ། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་
སུ་གྱུར་བའི་ཞི་ལྷག་ཟུང་འབྲེལ་གྱིས་ཟིན་པའི་སེམས་དཔའི་རྣལ་འབྱོར་ཡིན་པའི་
ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། རྣམ་བཤད་སྙིང་པོ་
རྒྱན་ལས། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་
-
ས་
-
154



བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་མཚོན། སྙིང་རྗེ་ཆེན་
པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་ཁྱད་པར་ཅན་གྱི་རིགས་
རྫོགས་པས་ཟིན་པའི་བྱང་ཆུབ་སེམས་དཔའི་ཡེ་ཤེས་སོ་ཞེས་བཤད་པ་མི་འཐད་
པར་ཐལ། མཚན་ཉིད་དེ་མི་འཐད་པའི་ཕྱིར། ཞེས་ཟེར་ན། མ་ཁྱབ་ཏེ། དེ་
ལྟར་བཤད་པ་གོ་བ་རིགས་པའི་དབང་དུ་བྱས་པ་ཡིན་གྱི་ལམ་ཤེར་ཕྱིན་གྱི་རྣལ་
འབྱོར་གྱི་མཚན་ཉིད། ལུས་རྣམ་བཞག་གི་ཊིཀར་བཤད་པ་ལྟར་ཁས་ལེན་རིགས་
པའི་ཕྱིར། ཁ་ཅིག ཐེག་ཆེན་གྱི་སྦྱོར་བའི་ནུས་པ་མཚོན་བྱེད་ཀྱི་རྟོགས་པ་
དེ་ཐེག་ཆེན་གྱི་སྦྱོར་བའི་མཚན་ཉིད་ཀྱི་མཚན་ཉིད། དབྱེ་ན། ཤེས་མཚན།
བྱེད་མཚན། ཁྱད་མཚན་རྣམས་སུ་ཡོད་པའི་ཕྱིར། ཟེར་ན། ཐེག་དམན་གྱི་
རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཆོས་ཅན། ཁྱོད་ཐེག་ཆེན་
སྦྱོར་བའི་མཚན་ཉིད་ཡིན་པར་ཐལ། ཁྱོད་ཐེག་ཆེན་སྦྱོར་བའི་ནུས་པ་མཚོན་
བྱེད་ཀྱི་རྟོགས་པ་ཡིན་པའི་ཕྱིར། མ་གྲུབ་ན་དེར་ཐལ། ཤེས་མཚན་ཡིན་པའི་
ཕྱིར། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་ཤེས་མཚན་ཡིན་པའི་ཕྱིར། རྩ་
བར་འདོད་ན། ཐེག་ཆེན་གྱི་ཚོགས་ལམ་ཆོས་ཅན། ཐེག་དམན་གྱི་རྟོགས་རིགས་
སུ་གནས་པའི་སེམས་དཔའི་རྣལ་འབྱོར་ཡིན་པར་ཐལ། ཁྱོད་ཐེག་ཆེན་གྱི་སྦྱོར་
བ་ཡིན་པའི་ཕྱིར། ཁྱབ་པ་ཁས། གཞན་ཡང་། ཤེས་མཚན་དེ་མཚན་ཉིད་
ཡིན་པར་ཐལ། ཐེག་ཆེན་སྦྱོར་བའི་མཚན་ཉིད་ལ་གསུམ་པོ་དེར་འབྱེད་རིགས་
པའི་ཕྱིར། འདོད་ན། ཤེས་པའི་མཚན་ཉིད་དེ་མཚན་ཉིད་ཡིན་པར་ཐལ། འདོད་
155



པའི་ཕྱིར། ཁོ་ན་རེ། སྐྱོན་སྔ་མ་དེ་མི་འཇུག་སྟེ། མཚན་མཚོན་ལ་ཁྱབ་པ་སྒོ་
བཞི་རྩི་བ་གང་ལས་ཀྱང་མ་བཤད་པའི་ཕྱིར། གཞན་ཡང་། མི་རྟག་པ་བུམ་
པའི་སྤྱིའི་མཚན་ཉིད། ལྟོ་ལྡིར་བ་བུམ་པའི་རང་གི་མཚན་ཉིད་ཡིན་པར་ཐལ། །
བུམ་པའི་སྤྱིའི་མཚན་ཉིད་དང༌། བུམ་པའི་རང་གི་མཚན་ཉིད་གཞི་གྲུབ་པའི་
ཕྱིར། འདོད་ན། ཀ་བ་ཆོས་ཅན། བུམ་པའི་སྤྱི་ཡིན་པར་ཐལ། མི་རྟག་པ་
ཡིན་པའི་ཕྱིར། ཁྱབ་པ་ཁྱོད་ཀྱི་ལུགས་ལ་དངོས། གཞན་ཡང་ཐེག་དམན་གྱི་
རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཆོས་ཅན། ཁྱོད་ཤེས་པའི་
མཚན་ཉིད་ཡིན་པར་ཐལ། ཁྱོད་ཤེས་མཚན་ཡིན་པའི་ཕྱིར། ཁྱབ་སྟེ། ཤེས་
པའི་མཚན་ཉིད་ཐམས་ཅད་མཁྱེན་པ་གསུམ་གྱི་དབྱེ་བས་ཐ་དད་པ་ལ་ཞེས་བཤད་
པའི་ཕྱིར། འདོད་ན་སོང་། སྒྲ་རྟག་འཛིན་རྟོག་པ་ཆོས་ཅན། ཐེག་དམན་གྱི་
རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཡིན་པ་ཐལ། ཤེས་པ་
ཡིན་པའི་ཕྱིར། ཁྱབ་པ་ཁྱོད་ལྟར་ན་དངོས་ཞེས་ཟེར་ན། ཐལ་འགྱུར་ཕྱི་མ་
གཉིས་ཀྱི་རྩ་བར་མ་ཁྱབ། མཚོན་ཚུལ་ལ་མཁས་པ་ཁ་ཅིག་དང་། ལོ་ཙ་བ་
ཆེན་པོ་ནི་བྱང་སེམས་ཀྱི་སྦྱོར་བ་ཉི་ཤུ་མཚན་གཞི་ཡིན། དེ་ནི་གཟུགས་ལ་སོགས་
ལ་མི་གནས་ཕྱིར། །ཞེས་སོགས་ཀྱིས་བསྟན། ཆོས་སྐུའི་རྒྱུ་ཐུན་མོང་མ་ཡིན་
པ་མཚོན་བྱ་ཡིན་ལ། དེ་ནི་ཉོན་མོངས་རྟགས་དང་མཚན་མ་དང་། །ཞེས་སོགས་
ཀྱིས་བསྟན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་དེ་
མཚན་ཉིད་ཡིན་ལ། དེ་ནི་བསམ་མི་ཁྱབ་སོགས་ཁྱད་པར་གྱི། །ཞེས་སོགས་
156



དང་། ཕན་དང་བདེ་དང་སྐྱོབ་པ་དང་ཞེས་སོགས་ཀྱིས་འཆད། མཚན་མཚོན་
གཞི་གསུམ་དང་། མཚན་ཉིད་མཚན་གཞིའི་སྟེང་དུ་ངེས་བྱེད་ཀྱི་བློ་ནི་མཚོན་
པ་ཞེས་བྱ་ལ། དེ་ནི་དེ་བཞིན་གཤེགས་པ་འབྱུང་བ་དང་། །ཞེས་སོགས་དང་།
སྟོང་ཉིད་མཚན་མ་མེད་བཅས་དང་། །ཞེས་སོགས་དང་། དེ་བཞིན་ཉིད་ཀྱི་
ཆོས་བརྟེན་ནས། །ཞེས་སོགས་ཀྱིས་འཆད། དཔེར་ན། བྱང་སེམས་ཀྱི་སྦྱོར་
བ་ཉི་ཤུ་མཚན་གཞི། ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་བར་མཚོན། དོན་
གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་ཡིན་པ་ཞེས་མཚོན་པར་
བྱ་བ་ཡིན་ནོ། །ཞེས་གསུངས། འདི་འགོག་པ་ལ་རྣམ་བཤད་སྙིང་པོ་རྒྱན་ལས།
སྔར་བཤད་པའི་སྦྱོར་བ་ཉི་ཤུ་པོ་ཡང་མཚན་གཞིར་རུང་མོད་ཀྱི་སློབ་དཔོན་སེང་
གེ་བཟང་པོས་རྩ་བའི་དགོངས་པ་བཀྲལ་བ་ལྟར་ན་ངོ་བོ་ཉིད་ཀྱི་མཚན་ཉིད་བཅུ་
དྲུག་མཚན་གཞི་དང་། མཚོན་བྱ་གཉིས་ཀ་སྟོན་པར་གསལ་ལ། དེ་བཞིན་དུ་
ཤེས་པ་བཅུ་དྲུག་པ་ཕྲག་གསུམ་གྱི་མཁྱེན་པ་གསུམ་གྱི་སྦྱོར་བའི་མཚན་ཉིད་བསྟན་
པར་ཆེས་ཤིན་ཏུ་གསལ་བས་མཚན་གཞི་ལ་མཚན་ཉིད་ངེས་བྱེད་ཀྱི་ཚད་མ་བསྟན་
པར་འཆད་པ་སོགས་འཐད་པར་མི་སེམས་ཞེས་གསུངས། དེའི་དོན་ཐལ་ངག་
ཏུ་དྲིལ་ན། ཤེས་བྱ་ཆོས་ཅན། ཉོན་མོངས་རྟགས་དང་མཚན་མ་དང་། །ཞེས་
སོགས་ཀྱིས། མཚོན་བྱ་ཡེ་ཤེས་བསྟན་ནས་མཚན་ཉིད་མ་བསྟན་པ་མི་འཐད་
པར་ཐལ། དེས་མཚན་ཉིད་དང་མཚོན་བྱ་གཉིས་བསྟན་པའི་ཕྱིར། དེ་ལྟར་
ན་ངོ་བོ་ཉིད་བཅུ་དྲུག་གི་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་
157



སྦྱོར་བ་དག་མཚན་ཉིད་དང་ལྡན་པ་བཞིན་དུ་མཚོན་པས་དེ་ལྟར་ན་བཞི་བ་ངོ་བོ་
ཉིད་ཀྱི་མཚན་ཉིད་དུ་བཞེད་དོ། །ཞེས་གསུངས་པའི་ཕྱིར། དེ་བཞིན་གཤེགས་
པ་འབྱུང་བ་དང་། །ཞེས་སོགས་ཀྱིས། མཚོན་བྱ་ཡེ་ཤེས་བསྟན་ནས་མཚན་
ཉིད་མ་བསྟན་པ་མི་འཐད་པར་ཐལ། དེ་བཞིན་གཤེགས་པ་འབྱུང་བ་དང་། ཞེས་
སོགས་ཀྱིས། སེམས་དཔའི་གཞི་ཤེས་སྦྱོར་བའི་མཚན་ཉིད་བསྟན། སྟོང་ཉིད་
མཚན་མ་མེད་བཅས་དང་ཞེས་སོགས་ཀྱིས་ལམ་ཤེས་སྦྱོར་བའི་མཚན་ཉིད་བསྟན།
དེ་ནི་ཉིད་ཀྱི་ཆོས་བསྟན་ནས་ཞེས་སོགས་ཀྱིས་རྣམ་མཁྱེན་སྦྱོར་བའི་མཚན་ཉིད་
བསྟན་པའི་ཕྱིར། དང་པོ་གྲུབ་ཏེ། ཤེས་པའི་རྣམ་པའི་བྱེ་བྲག་བཅུ་དྲུག་གི་ཚུལ་
བཞིན་དུ་ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པས་ན་
ཤེས་པའི་མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། ཤེས་པའི་རྣམ་པའི་ཁྱད་པར་བཅུ་དྲུག་
གི་ཇི་ལྟ་བ་བཞིན་དུ་ལམ་ཤེས་པ་ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་
ཉིད་ལམ་ཤེས་པ་ཉིད་ཀྱིས་བསྡུས་པ་ཡིན་ནོ། །གསུམ་པ་གྲུབ་སྟེ། ཤེས་པའི་
རྣམ་པའི་བྱེ་བྲག་བཅུ་དྲུག་གིས་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་པ་
ཉིད་ཀྱི་སྦྱོར་བ་དག་མཚོན་པས་ན། ཤེས་པའི་མཚན་ཉིད་རྣམ་པ་ཐམས་ཅད་
མཁྱེན་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར། ཡང་སྔ་རབས་
ཀྱི་མཁས་པ་ཁ་ཅིག མཁྱེན་གསུམ་གྱི་སྦྱོར་བ་མཚན་གཞི། སངས་རྒྱས་
སྐྱེད་བྱེད་ཡིན་པར་མཚོན། སངས་རྒྱས་ཀྱི་རྒྱུད་ཀྱི་མཁྱེན་གསུམ་སྐྱེད་བྱེད་ཡིན་
158



པ་ཞེས་པ་སྐབས་འདིའི་མཚོན་ཚུལ་ཡིན་ཞེས་གསུངས། འདི་འགོག་པ་ལ་རྣམ་
བཤད་སྙིང་པོ་རྒྱན་ལས། སངས་རྒྱས་ཀྱི་ཐུགས་རྒྱུད་ཀྱི་མཁྱེན་གསུམ་སྐྱེད་པ་
མཚན་ཉིད་དུ་བྱས་ནས་མཁྱེན་གསུམ་སྦྱོར་བ་སངས་རྒྱས་སྐྱེད་བྱེད་དུ་མཚོན་
པ་སོགས་ཀྱང་འཕགས་སེང་གཉིས་ཀའི་འགྲེལ་བའི་ཚིག་དོན་ལ་མི་གསལ་ཞིང་
ཞེས་གསུངས་སོ། །ཤེས་བྱ་ཆོས་ཅན། མཚོན་ཚུལ་དེ་མི་འཐད་པར་ཐལ། མཁྱེན་
གསུམ་སྦྱོར་བ་ཚད་མས་ངེས་ནས་དེ་རྣམ་མཁྱེན་སྐྱེད་བྱེད་དུ་ཚད་མས་མ་ངེས་
པ་མི་སྲིད་པའི་ཕྱིར། མཁྱེན་གསུམ་སྦྱོར་བ་ཚད་མས་ངེས་པའི་གང་ཟག་ཡིན་
ན་དེ་རྣམ་མཁྱེན་གྱི་རྒྱུར་ཚད་མས་ངེས་པའི་གང་ཟག་ཡིན་དགོས་པའི་ཕྱིར།
རྟགས་འབུད། དེ་ལྟར་ཡང་རྣམ་བཤད་སྙིང་པོ་རྒྱན་ལས། བྱེད་པའི་མཚན་
ཉིད་མཚན་གཞི་དང་བཅས་པ་སངས་རྒྱས་ཀྱི་གཞན་དོན་ཕུན་ཚོགས་སྐྱེད་བྱེད་
ཡིན་ཡང་མཚོན་ཚུལ་དེ་ལྟར་དུ་མཚོན་པ་མ་ཡིན་ཏེ། ལམ་ཤེར་ཕྱིན་གྱི་རྣལ་
འབྱོར་ཙམ་དང་མཁྱེན་པ་གསུམ་གྱི་སྦྱོར་བ་ཚད་མས་ངེས་ནས་དེའི་རྗེས་སུ་རྣམ་
མཁྱེན་གྱི་རྒྱུར་ཐག་ཆོད་པའི་ཕྱིར། ཞེས་གསུངས།
རང་ལུགས་ལ་མཚན་གཞི་མཚོན་བྱ་མཚོན་ཚུལ་སོགས་བཤད་པ།
རང་ལུགས་ནི། རྣམ་བཤད་སྙིང་པོ་རྒྱན་ལས། གསུངས་པ་བཞིན་ཤེས་པར་
བྱ་སྟེ། མཚན་གཞི་དང་། མཚོན་བྱ་དང་། མཚན་ཉིད་དང་། ཇི་ལྟར་མཚོན་
159



པའི་ཚུལ། ས་མཚམས་དང་ལྔ་། དང་པོ་ནི། ཉོན་མོངས་རྟགས་སོགས་ཀྱིས་
དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི་ཡིན། དེ་ནི་ཉོན་མོངས་
རྟགས་དང་མཚན་མ་དང་། །ཞེས་སོགས་ཀྱིས་བསྟན། གཉིས་པ་ལ་སྤྱི་དང་
ཁྱད་པར་གཉིས་ལས། དང་པོ་ནི། སྦྱོར་བའི་མཚན་ཉིད་ཅེས་པའི་སྦྱོར་བ་ནི་
ལམ་ཤེར་ཕྱིན་གྱི་རྣལ་འབྱོར་ཡིན་ལ། དེའི་མཚན་ཉིད་ལ་སྦྱོར་བའི་མཚན་ཉིད་
ཅེས་བྱའོ། །གཉིས་པ་བྱེ་བྲག་གི་དབང་དུ་བྱས་ན། སེམས་དཔའི་གཞི་ཤེས་
སྦྱོར་བ། ལམ་ཤེས་སྦྱོར་བ། རྣམ་མཁྱེན་སྦྱོར་བ། ཉན་རང་གི་སྦྱོར་བ་ལས་
ཁྱད་པར་དུ་འཕགས་པའི་སྦྱོར་བ། གཞན་དོན་སྒྲུབ་པའི་བྱེད་ལས་ཁྱད་པར་ཅན་
དང་ལྡན་པའི་སྦྱོར་བ་རྣམས་ལ་སྐབས་འདིར་མཚོན་བྱ་ཞེས་བཤད། གསུམ་
པ་མཚན་ཉིད་ལ། སྤྱི་དང་བྱེ་བྲག་གཉིས་ལས། དང་པོ་ནི། རང་གི་ཐོབ་བྱར་
གྱུར་བའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་བའི་ཞི་ལྷག་ཟུང་འབྲེལ་
གྱི་སེམས་དཔའི་རྣལ་འབྱོར་ལྟ་བུ། གཉིས་པ་ལ། དེ་བཞིན་གཤེགས་པ་འབྱུང་
བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པ་ཡང་ཡིན་
ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་བའི་
སེམས་དཔའི་རྣལ་འབྱོར་དང་། སྟོང་ཉིད་མཚན་མ་མེད་སོགས་ལམ་ཤེས་ཀྱི་
རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དང༌། དེ་
བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་
གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དང་།
160



བསམ་མི་ཁྱབ་སོགས་ཀྱི་ཁྱད་པར་དུ་བྱས་པའི་སེམས་དཔའི་རྣལ་འབྱོར་དང་། །
ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་
འབྱོར་རྣམས་མཚན་ཉིད་ཡིན་ནོ། །བཞི་པ་ལ་སྤྱིའི་མཚོན་ཚུལ་དང་། བྱེ་བྲག་
གི་མཚོན་ཚུལ་གཉིས། དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་
སེམས་དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་
དུ་མཚོན། རང་གི་ཐོབ་བྱར་གྱུར་བའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་
སུ་གྱུར་བའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པ། གཉིས་
པ་ནི། ཉོན་མོངས་རྟགས་དང་མཚན་མ་དང་། །ཞེས་སོགས་ཀྱི་སྐབས་ནས་
དངོས་སུ་བསྟན་པའི་སེམས་དཔའི་རྣལ་འབྱོར་བཞི་མཚན་གཞི། སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བར་མཚོན། དེ་བཞིན་གཤེགས་པ་འབྱུང་བ་ཤེས་པ་
སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པས་ཁྱད་པར་དུ་བྱས་
པ་ཡང་ཡིན་ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་མཐུན་
པར་གྱུར་བའི་སེམས་དཔའི་རྣལ་འབྱོར་ཡིན་པ། དེ་ནི་ཉོན་མོངས་རྟགས་དང་
ཞེས་སོགས་ཀྱིས་མཚན་གཞི་དེ་བསྟན། དེ་བཞིན་གཤེགས་པ་འབྱུང་བ་དང་ཞེས་
སོགས་ཀྱིས་མཚན་ཉིད་བསྟན། དབེན་དང་དཀའ་དང་ངེས་པ་དང་། །ཞེས་
སོགས་ཀྱི་སྐབས་ནས་དངོས་སུ་བསྟན་པའི་གཞན་དོན་གྱི་གོ་ཆ་བྱ་དཀའ་བ་སོགས་
སྒྲུབ་པའི་སེམས་དཔའི་རྣལ་འབྱོར་ལྔ་མཚན་གཞི། ལམ་ཤེས་ཀྱི་སྦྱོར་བར་མཚོན།
སྟོང་ཉིད་མཚན་མ་མེད་པ་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་
161



དམིགས་པའི་སེམས་དཔའི་རྣལ་འབྱོར་ཡིན་པ། དེ་ཡང་དབེན་དང་དཀའ་དང་།
ཞེས་སོགས་ཀྱིས་མཚན་གཞི་དང་། སྟོང་ཉིད་མཚན་མ་མེད་བཅས་དང་། །ཞེས་
སོགས་ཀྱིས་མཚན་ཉིད་དེ་བསྟན། མི་མཐུན་ཐོག་པ་མེད་དང་དེ། །ཞེས་སོགས་
ཀྱི་སྐབས་ནས་དངོས་སུ་བསྟན་པའི་གཞི་ལམ་གྱིས་བསྡུས་པའི་ཁྱད་པར་སོགས་
རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་
བདུན་མཚན་གཞི། རྣམ་མཁྱེན་གྱི་སྦྱོར་བར་མཚོན། དེ་བཞིན་གཤེགས་པ་
ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་
རུང་བ་ལ་དམིགས་པའི་སེམས་དཔའི་རྣལ་འབྱོར་ཡིན་པ། དེའི་མི་མཐུན་ཞེས་
སོགས་ཀྱིས་མཚན་གཞི། དེ་བཞིན་ཉིད་ཀྱི་ཆོས་བརྟེན་ནས་ཞེས་པའི་མཚན་ཉིད་
བསྟན། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་
བཅུ་དྲུག་མཚན་གཞི། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་
བར་མཚོན། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་
རྣལ་འབྱོར་ཡིན་པ། ཉོན་མོངས་རྟགས་དང་ཞེས་སོགས་ཀྱིས་མཚན་གཞི་དང་།
བསམ་མི་ཁྱབ་སོགས་ཁྱད་པར་གྱི་ཞེས་སོགས་ཀྱིས་མཚན་ཉིད་བསྟན། ཉོན་
མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་
གཞི། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བར་མཚོན།
ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་
འབྱོར་ཡིན་པ། ཉོན་མོངས་རྟགས་དང་ཞེས་སོགས་ཀྱིས་མཚན་གཞི་དང་། ཕན་
162



དང་བདེ་དང་སྐྱོབ་པ་དང་ཞེས་སོགས་ཀྱིས་མཚན་ཉིད་བསྟན། ས་མཚམས་ཐེག་
ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། སྔ་རབས་པ་ཁ་ཅིག ཤེས་
མཚན་སངས་རྒྱས་ཀྱི་སར་འདོད་པ་སོགས་ནི་སྐབས་འདིར་ཁས་མི་ལེན་ནོ། །རྩོད་
པ་སྤོང་བ་ལ་ཁ་ཅིག བྱང་སེམས་ཀྱི་སྦྱོར་བ་ཐོབ་པ་ལ་ཞི་ལྷག་ཟུང་འབྲེལ་
ཐོབ་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། བྱང་ཆུབ་
ཀྱི་སེམས་ལ་ཡིད་འགྱུར་བའི་མྱོང་བ་ཐོན་པ་ལ། ཞི་གནས་མཚན་ཉིད་པ་ཐོབ་
དགོས་པར་ཐལ། འདོད་པའི་ཕྱིར། ཟེར་ན་མ་ཁྱབ། ཁ་ཅིག བྱང་སེམས་
སྦྱོར་ལམ་པའི་རྒྱུད་ཀྱི་བདག་མེད་རྟོགས་པའི་ཤེས་རབ་ཆོས་ཅན། ལམ་ཤེར་
ཕྱིན་གྱི་རྣལ་འབྱོར་གྱི་མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
ཐབས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཤེས་རབ་ཡིན་
པའི་ཕྱིར། ཟེར་ན་མ་ཁྱབ་ཏེ། སྦྱིན་པའི་གོ་སྒྲུབ་ཀྱི་ནང་ཚན་དུ་གྱུར་བའི་ཤེས་
རབ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ་ཆོས་ཅན་ཡོད་པའི་
ཕྱིར། སྦྱིན་པའི་གོ་སྒྲུབ་ཀྱི་ཤེས་རབ་ཡོད་པའི་ཕྱིར། འདོད་མི་ནུས་ཏེ། སྦྱིན་
པའི་གོ་སྒྲུབ་ཡིན་པའི་ཕྱིར། ཁོ་ན་རེ། ལམ་ཤེར་ཕྱིན་ཆོས་ཅན། ལམ་ཤེར་
ཕྱིན་གྱི་རྣལ་འབྱོར་ཡིན་པར་ཐལ། ལམ་ཤེར་ཕྱིན་གྱི་རྣལ་འབྱོར་གྱི་མཚན་
ཉིད་དེ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་རྣལ་འབྱོར་མ་
ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར་ཟེར་ན། བྱང་འཕགས་
ཀྱི་རྒྱུད་ལ་ལམ་ཤེས་ཀྱི་སྦྱོར་བ་མེད་པར་ཐལ། དེའི་རྒྱུད་ཀྱི་ལམ་ཤེས་དེ་ལམ་
163



ཤེས་ཀྱི་སྦྱོར་བ་མ་ཡིན་པའི་ཕྱིར། མ་གྲུབ་ན་སོང་། དེ་བྱང་འཕགས་ཀྱི་རྒྱུད་
ཀྱི་ལམ་ཤེས་ཀྱི་སྦྱོར་བ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་
ཆོས་ཅན། ཁྱོད་ཁྱོད་ཀྱི་སྦྱོར་བ་མ་ཡིན་པར་ཐལ། ཁྱོད་བདག་མེད་ཡིན་པའི་
ཕྱིར། མ་ཁྱབ་ན་སོང་།
གཞི་ཤེས་སྦྱོར་བའི་མཚན་ཉིད་བཤད་པ།
དེ་བཞིན་གཤེགས་པ་འབྱུང་བ་དང་། །ཞེས་སོགས་ཀྱི་སྐབས་སུ་གཉིས། དང་
པོ་ནི། ཉོན་མོངས་རྟགས་སོགས་བཞི་སྤོང་བའི་སེམས་དཔའི་ངོ་བོ་ཉིད་ཀྱི་རྣལ་
འབྱོར་བཞི་མཚན་གཞི། སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་ཡིན་ཏེ། དེ་
བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་
བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་
པའི་གཞི་མཐུན་དུ་གྱུར་བའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་
པ་ལ་ཁ་ཅིག དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་
པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་གཞི་ཤེས་ཀྱི་སྦྱོར་
བའི་མཚན་ཉིད་ཟེར་ན། གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་
ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་མཐོང་ལམ་
164



དེ་གཞི་ཤེས་ཡིན་པའི་ཕྱིར། ཁ་ཅིག དེ་སེམས་དཔའི་རྒྱུད་ཀྱི་གཞི་ཤེས་
སྦྱོར་བའི་མཚན་ཉིད་ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན། དེར་
ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། དེ་བཞིན་གཤེགས་པ་
འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་བདེན་སྟོང་དུ་མངོན་
སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་
རྟོགས་རིགས་སུ་མི་གནས་པའི་ཕྱིར། ཁ་ཅིག དེ་བཞིན་གཤེགས་པ་འབྱུང་
བ་ཤེས་པ་སོགས་ཡུལ་བཅུ་དྲུག་པོ་གང་རུང་གི་རྣམ་པ་ཅན་གྱི་སེམས་དཔའི་རྣལ་
འབྱོར་དེ། གཞི་ཤེས་ཀྱི་སྦྱོར་བའི་མཚན་ཉིད་ཟེར་ན། གཉིས་སྟོང་དོན་སྤྱིའི
ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། རྟགས་སླ། འདོད་མི་ནུས་ཏེ། ཆོས་ཅན་དེ་དང་གཅིག་
ཡིན་པའི་ཕྱིར། ཁ་ཅིག དེ་སྐབས་འདིར་དངོས་སུ་བསྟན་པའི་སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བའི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གང་ཟག་གི་བདག་
མེད་དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། དེ་བསྡུས་པ་དང་ཕྱིར་ལྟས་དང་། ཞེས་བཤད་པའི་ཕྱིར། འདོད་
མི་ནུས་ཏེ། དམན་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར། གཞན་ཡང་།
རྒྱུན་མཐའི་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དེར་ཐལ། འཇིག་རྟེན་དོན་དམ་པར་འཇིག་པ་མེད་པར་མངོན་
165



སུམ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། འཇིག་རྟེན་དོན་
དམ་པར་མེད་པར་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་
ཕྱིར། རྩ་བར་འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ་ལོ།།
འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག ཐེག་ཆེན་གྱི་གཞི་
ཤེས་ཀྱི་སྦྱོར་བའི་ཤེས་མཚན་ཡིན་ན། ཐེག་ཆེན་གྱི་སྦྱོར་བའི་ཤེས་མཚན་ཡིན་
པས་ཁྱབ་ཟེར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་
དམིགས་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་
རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་བའི་སེམས་དཔའི་རྣལ་
འབྱོར་ཆོས་ཅན། དེར་ཐལ། དེའི་ཕྱིར། ཐེག་ཆེན་གྱི་གཞི་ཤེས་ཀྱི་སྦྱོར་བའི་
མཚན་ཉིད་ཡིན་པའི་ཕྱིར། དེར་ཐལ། དེའི་མཚན་ཉིད་ཡོད་པའི་ཕྱིར། རྩ་
བར་འདོད་ན། ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། འདོད་པའི་
ཕྱིར། འདོད་ན། བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
དེ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེ་བཞིན་དུ་ཐེག་
ཆེན་གྱི་གཞི་ཤེས་སྦྱོར་བའི་ཤེས་མཚན་ཡིན་ན། གཞི་ཤེས་སྦྱོར་བའི་ཤེས་མཚན་
ཡིན་པས་ཁྱབ་ཟེར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་
ཀྱི་རྣམ་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་
སུ་གནས་པ་ཡང་ཡིན་པའི་གཞི་མཐུན་དུ་གྱུར་བའི་སེམས་དཔའི་རྣལ་འབྱོར་ཆོས་
ཅན། དེར་ཐལ། དེའི་ཕྱིར། རྟགས་བསྒྲུབས་ཟིན། འདོད་ན། གང་ཟག་གི་
166



བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར་ཏེ། གཞི་ཤེས་ཀྱི་སྦྱོར་བ་ཡིན་པའི་ཕྱིར། ཁྱབ་པ་ཁས། རང་
ལུགས་ནི། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་དམིགས་
པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་
གནས་པ་ཡང་ཡིན་པའི་གཞི་མཐུན་པར་གྱུར་བའི་སེམས་དཔའི་རྣལ་འབྱོར་དེ་
སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད། ཊིཀའི་ཚིག་ཟིན་ལྟར་
ན༑ དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་
རུང་བ་ལ་དམིགས་པས་ཁྱད་པར་དུ་བྱས་པའི་སེམས་དཔའི་རྣལ་འབྱོར། སེམས་
དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད། རྩོད་པ་སྤོང་བ་ལ་ཁ་ཅིག དེ་
བཞིན་གཤེགས་པ་འབྱུང་བ་ཤེས་པ་ཡོད་པར་ཐལ། མཚན་ཉིད་དེ་རྣམས་འཐད་
པའི་ཕྱིར། འདོད་ན། དེ་བཞིན་གཤེགས་པ་འབྱུང་བ་ཡོད་པར་ཐལ། འདོད་
པའི་ཕྱིར། འདོད་ན། དེ་བཞིན་གཤེགས་པ་སྐྱེ་བ་ཡོད་པར་ཐལ། འདོད་པའི་
ཕྱིར། འདོད་མི་ནུས་ཏེ། དེ་བཞིན་གཤེགས་པ་རྟག་པ་ཡིན་པའི་ཕྱིར་ཟེར་ན།
ཐལ་འགྱུར་གཉིས་པར་མ་ཁྱབ། ཡང་ཁོ་ན་རེ། དེ་བཞིན་གཤེགས་པ་འབྱུང་
བ་ཤེས་པ། གཞི་ཤེས་ཀྱི་རྣམ་པ་ཡིན་པར་ཐལ། མཚན་ཉིད་ཕྱི་མ་དེ་འཐད་
པའི་ཕྱིར། འདོད་མི་ནུས་ཏེ། གཞི་ཤེས་ཀྱི་རྣམ་པ་ཡིན་ན། གཞི་ཤེས་ཀྱི་འཛིན་
རྣམ་ཡིན་དགོས་པའི་ཕྱིར། ཟེར་ན་མ་གྲུབ་བོ། །
167



ལྟ་བ་བཅུ་བཞི་བཤད་པ།
ཤེས་པ་དང་། གཡོ་བ་ལ་སོགས་ཞེས་བྱ་དང་ཞེས་སོགས་ཀྱི་སྐབས་སུ་གཉིས་
ལས། དང་པོ་ནི། སེམས་གཡོ་འདུ་བཀྲམ་བཅུམ་པའི་ལྟ་བ་རྣམས་འཁྲུལ་གཞི་
ཕུང་པོ་ལ་བརྟེན་ནས་བྱང་ཞིང་གང་ཟག་གི་བདག་མེད་པར་རྟོགས་པའི་སེམས་
དཔའི་ཡེ་ཤེས་ཆོས་ཅན། སེམས་དཔའི་རྒྱུད་ཀྱི་གང་ཟག་གི་བདག་མེད་པར་
ཤེས་པའི་གཞི་ཤེས་ཀྱི་སྦྱོར་བའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། གཉིས་པ་ལ་ཁ་ཅིག བདག་དང་འཇིག་རྟེན་རྟག་པ་ལྟ་བ་དང་། མི་
རྟག་པ་ལྟ་བ་དང་། གཉིས་ཀ་ཡིན་པ་དང་། གཉིས་ཀ་མ་ཡིན་པར་ལྟ་བ་རྣམས་
སྔོན་གྱི་མཐའ་ལ་བརྟེན་པའི་ལུང་མ་བསྟན་པའི་ལྟ་བ་ཡིན། བདག་དང་འཇིག་
རྟེན་མཐའ་དང་ལྡན་པ་དང་། མཐའ་དང་མི་ལྡན་པ་དང་། གཉིས་ཀ་ཡིན་པ་
དང་། གཉིས་ཀ་མ་ཡིན་པར་ལྟ་བ་རྣམས་ཕྱི་མའི་མཐའ་ལ་བརྟེན་པའི་ལུང་མ་
བསྟན་གྱི་ལྟ་བ་ཡིན། གྲོལ་བའི་བདག་གྲོངས་ཕན་ཆད་འབྱུང་བ་དང་མི་འབྱུང་
བ་དང་། གཉིས་ཀ་དང་གཉིས་ཀ་མ་ཡིན་པར་ལྟ་བ་རྣམས་མྱང་འདས་ལ་བརྟེན་
པའི་ལུང་མ་བསྟན་གྱི་ལྟ་བ་ཡིན། ལུས་སྲོག་རྫས་གཅིག་དུ་ལྟ་བ་དང་རྫས་ཐ་
དད་དུ་ལྟ་བ་དེ་ལུས་སྲོག་ལ་བརྟེན་པའི་ལུང་མ་བསྟན་གྱི་ལྟ་བ་ཡིན་ཟེར་ན། བདག་
དང་འཇིག་རྟེན་མི་རྟག་པར་ལྟ་བའི་ལྟ་བ་ཆོས་ཅན། ཁྱོད་ལུང་མ་བསྟན་གྱི་ལྟ་
བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་ཕྱིར། རྟགས་གྲུབ་སྟེ། བདག་
168



དང་འཇིག་རྟེན་མི་རྟག་པ་ཡིན་པའི་ཕྱིར་ཏེ། དེ་བཞིན་དུ། བདག་དང་འཇིག་
རྟེན་རྟག་མི་རྟག་གཉིས་ཀ་མ་ཡིན་པར་ལྟ་བའི་ལྟ་བ་ཆོས་ཅན། ཁྱོད་ལུང་མ་བསྟན་
གྱི་ལྟ་བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་ཕྱིར། རྟགས་གྲུབ་
སྟེ༑ བདག་དང་འཇིག་རྟེན་རྟག་མི་རྟག་གཉིས་ཀ་མ་ཡིན་པའི་ཕྱིར། བདག་
དང་འཇིག་རྟེན་མཐའ་དང་ལྡན་པ་ཡིན་པར་ཐལ། བདག་དང་འཇིག་རྟེན་མཐའ་
དང་མི་ལྡན་པ་མ་ཡིན་པའི་ཕྱིར། མ་གྲུབ་ན། བདག་དང་འཇིག་རྟེན་མཐའ་
དང་མི་ལྡན་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་པར་ཐལ། མ་གྲུབ་པ་དེའི་
ཕྱིར། འདོད་ན། དེ་ལུང་མ་བསྟན་གྱི་ལྟ་བ་མ་ཡིན་པར་ཐལ། འདོད་པའི་
ཕྱིར། རྩ་བར་འདོད་ན། བདག་དང་འཇིག་རྟེན་མཐའ་དང་ལྡན་པར་ལྟ་བའི་
ལྟ་བ་དེ་ལྟ་བ་རྣམ་དག་ཡིན་པར་ཐལ། འདོད་པའི་ཕྱིར། འདོད་ན། དེ་ལུང་
མ་བསྟན་གྱི་ལྟ་བ་མ་ཡིན་པར་ཐལ། འདོད་པའི་ཕྱིར། དེས་གཞན་རྣམས་ལ་
སྐྱོན་རིགས་འདྲེ། ལྟ་བ་ཕྱི་མ་གཉིས་ལ་ཁ་ཅིག ལུས་སྲོག་རྫས་ཐ་དད་དུ་ལྟ་
བའི་ལྟ་བ་དེ་ལྟ་བ་རྣམ་དག་མ་ཡིན་པར་ཐལ། དེ་ལྟར་ལྟ་བའི་ལྟ་བ་དེ་ལུང་མ་
བསྟན་གྱི་ལྟ་བ་ཡིན་པའི་ཕྱིར། རྟགས་དངོས། འདོད་མི་ནུས་ཏེ། ལུས་སྲོག་
རྫས་ཐ་དད་ཡིན་པའི་ཕྱིར་ཏེ། ལུས་སེམས་རྫས་ཐ་དད་ཡིན་པའི་ཕྱིར་ཏེ། ལུས་
སེམས་རྫས་གཅིག་མ་ཡིན་པའི་ཕྱིར། མ་གྲུབ་ན། ལུས་ཞིག་པ་ན་སེམས་ཞིག་
པ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། སྐྱེ་བ་ཕྱི་མ་མེད་པར་ཐལ།
འདོད་པའི་ཕྱིར་ཞེས་ཟེར་བ་ནི་ལེགས་པར་མ་བརྟགས་པའི་བབ་ཅོལ་ཡིན་ཏེ། ལུས་
169



སེམས་ཀྱི་བདག་ཉིད་མ་ཡིན་པར་ཐལ། དེ་གཉིས་རྫས་ཐ་དད་ཡིན་པའི་ཕྱིར། །
འདོད་ན། ལུས་ཤེས་པའི་བདག་ཉིད་མ་ཡིན་པར་ཐལ། འདོད་པའི་ཕྱིར། འདོད་
ན༑ གཟུགས་ཤེས་པའི་བདག་ཉིད་མ་ཡིན་པར་ཐལ། འདོད་པའི་ཕྱིར། འདོད་
ན༑ གཟུགས་ཕྱི་རོལ་གྱི་དོན་ཡིན་པར་ཐལ་ལོ། །ལུས་སྲོག་རྫས་ཐ་དད་དུ་
འདོད་པ་ཡང་མི་འཐད་དེ། སྲོག་ནི་རླུང་ཡིན་ལ། རླུང་ལུས་ཀྱི་བྱེ་བྲག་ཡིན་
པའི་ཕྱིར། རང་ལུགས་ཀྱི་དགག་པ་སྔ་མ་དེ་རྣམས་ད་ལྟ་འགྲོ་བར་གྲགས་ལ།
ལུང་མ་བསྟན་གྱི་ལྟ་བ་དམ་བཅའ་ཚུལ་ལ་ཞིབ་ཏུ་བརྟག་ན་མཐའ་གཅིག་ཏུ་འགྲོ་
བར་དཀའ་བས་དཔྱད་པར་བྱའོ། །རང་ལུགས་ལ། སྔོན་གྱི་མཐའ་ལ་བརྟེན་
པའི་ལྟ་བ་བཞི། ཕྱི་མའི་མཐའ་ལ་བརྟེན་པའི་ལྟ་བ་བཞི། མྱང་འདས་ལ་བརྟེན་
པའི་ལྟ་བ་བཞི། ལུས་སྲོག་ལ་བརྟེན་པའི་ལྟ་བ་གཉིས། དང་པོ་ནི། བདག་
དང་འཇིག་རྟེན་རྟག་པར་བདེན་པར་ལྟ་བ། མི་རྟག་པར་བདེན་པར་ལྟ་བ། གཉིས་
ཀར་བདེན་པར་ལྟ་བ། གཉིས་ཀ་མ་ཡིན་པར་བདེན་པར་ལྟ་བ་རྣམས་ཡིན། གཉིས་
པ་ནི། བདག་དང་འཇིག་རྟེན་མཐའ་དང་ལྡན་པར་བདེན་པར་ལྟ་བ། མཐའ་
དང་མི་ལྡན་པར་བདེན་པར་ལྟ་བ། གཉིས་ཀ་ཡིན་པར་བདེན་པར་ལྟ་བ། གཉིས་
ཀ་མ་ཡིན་པར་བདེན་པར་ལྟ་བ་རྣམས་ཡིན། གསུམ་པ་ནི། གྲོལ་བའི་བདག་
གྲོངས་ཕན་ཆད་འབྱུང་བར་བདེན་པར་ལྟ་བ། མི་འབྱུང་བར་བདེན་པར་ལྟ་བ།
གཉིས་ཀར་བདེན་པར་ལྟ་བ་དང་། གཉིས་ཀ་མ་ཡིན་པར་བདེན་པར་ལྟ་བ་རྣམས་
ཡིན། བཞི་པ་ནི། ལུས་སྲོག་རྫས་གཅིག་དུ་བདེན་པར་ལྟ་བ། རྫས་ཐ་དད་དུ་
170



བདེན་པར་ལྟ་བ་གཉིས་ཡིན། དེ་རྣམས་ཀྱི་ནང་ནས་གང་ཟག་གི་བདག་དང་འཇིག་
རྟེན་རྟག་པར་ལྟ་བ་དང་མཐའ་དང་མི་ལྡན་པ་སྐྱེ་བ་ཕྱི་མར་འཇུག་པར་ལྟ་བ་དང་།
དེ་བཞིན་གཤེགས་པ་གྲོངས་ཕན་ཆད་འབྱུང་བར་བདེན་པར་ལྟ་བ་རྣམས་གྲངས་
ཅན་གྱི་རྒྱུད་ལ་ཡོད། དེ་རྣམས་ཡུལ་ལ་སྒྲུབ་པའི་རྣམ་པས་འཇུག་པས་གཡོ་བའི་
ལྟ་བ་ཞེས་བྱ། གང་ཟག་གི་བདག་དང་འཇིག་རྟེན་མི་རྟག་པར་བདེན་པར་ལྟ་
བ་དང་། མཐའ་དང་ལྡན་པ་སྐྱེ་བ་ཕྱི་མར་མི་འཇུག་པར་ལྟ་བ་དང་། དེ་བཞིན་
གཤེགས་པ་གྲོངས་ཕན་ཆད་མི་འབྱུང་བར་ལྟ་བ་རྣམས་ནི་རྒྱང་འཕེན་གྱི་རྒྱུད་ལ་
ཡོད་ཅིང་། ཡུལ་ལ་དགག་པ་ཤས་ཆེ་བའི་སྒོ་ནས་འཇུག་པས་ན་འདུ་བའི་ལྟ་
བ་ཞེས་བྱ། མཐའ་དེ་རྣམས་གཉིས་ཀ་ཡིན་པར་ལྟ་བ་ནི་གཅེར་བུ་བའི་རྒྱུད་ལ་
ཡོད། དགག་སྒྲུབ་ཆ་མཉམ་དུ་འཇུག་པས་བཀྲམ་པའི་ལྟ་བ་ཞེས་བྱ། མཐའ་
དེ་དག་གང་དུ་ཡང་བརྗོད་དུ་མེད་པར་ལྟ་བ་ནི་གནས་མ་བུ་པའི་རྒྱུད་ལ་ཡོད།
དགག་སྒྲུབ་གཉིས་ཀ་འགོག་པས་བཅུམ་པའི་ལྟ་བ་ཞེས་བྱ། ལུས་སྲོག་རྫས་གཅིག་
དུ་ལྟ་བ་བྱེ་བྲག་པའི་རྒྱུད་ལ་ཡོད། རྫས་ཐ་དད་དུ་ལྟ་བ་གྲངས་ཅན་གྱི་རྒྱུད་ལ་
ཡོད། རྩོད་པ་སྤོང་བ་ལ་མཁས་པ་ཁ་ཅིག རྒྱང་འཕེན་པས་གྲོལ་བའི་བདག་
ཁས་ལེན་པར་ཐལ། མྱང་འདས་ལ་བརྟེན་པའི་ལྟ་བ་བཞི་མཚན་གཞི་དེ་འཐད་
པ་གང་ཞིག བཞི་ཚན་དེའི་ལྟ་བ་གཉིས་པ་དེ་རྒྱང་འཕེན་ལ་སྦྱོར་རིགས་པའི་
ཕྱིར། འདོད་ན། རྒྱང་འཕེན་པས་ཐར་བ་ཁས་ལེན་པར་ཐལ། འདོད་པའི་
ཕྱིར་ན་རྩ་བར་མ་ཁྱབ། ཁ་ཅིག བདག་དང་འཇིག་རྟེན་མི་རྟག་པར་བདེན་
171



པར་ལྟ་བའི་ལྟ་བ་ཆོས་ཅན། ཁྱོད་ཀྱི་ཞེན་ཡུལ་མེད་པར་རྟོགས་པའི་ཐེག་ཆེན་
གྱི་མཐོང་ལམ་དེ་སེམས་དཔའི་གཞི་ཤེས་སྦྱོར་བ་ཡིན་པར་ཐལ། ཁྱོད་འདིར་
བསྟན་གྱི་ལྟ་བ་ཡིན་པའི་ཕྱིར། འདོད་ན། བདག་དང་འཇིག་རྟེན་མི་རྟག་པར་
བདེན་མེད་དུ་རྟོགས་པའི་ཐེག་ཆེན་གྱི་མཐོང་ལམ་དེ་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་
ཐལ། འདོད་པའི་ཕྱིར། གཞན་ཡང་། དེ་བཞིན་གཤེགས་པ་གྲོངས་པ་ཡོད་
པར་ཐལ། སྔར་གྱི་དམ་བཅའ་དེ་རྣམས་འཐད་པའི་ཕྱིར། འདོད་ན། དེ་བཞིན་
གཤེགས་པ་ཤི་བ་སྲིད་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་
འཆི་བདག་གི་བདུད་བཅོམ་པའི་ཕྱིར། ཞེས་བཀག་ནས། དེ་རང་ཉིད་ཀྱི་ལུགས་
ལ༑ རྟག་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་
རྫས་ཡོད་དུ་ལྟ་བའི་ལྟ་བ་དང་། མི་རྟག་པས་ཁྱད་པར་དུ་བྱས་པའི་བདག་དང་
འཇིག་རྟེན་རང་སྐྱ་ཐུབ་བའི་རྫས་ཡོད་དུ་ལྟ་བ་དང་། རྟག་མི་རྟག་གཉིས་ཀས་
ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་བའི་རྫས་ཡོད་དུ་ལྟ་བ།
གཉིས་ཀ་མ་ཡིན་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་
པའི་རྫས་ཡོད་དུ་ལྟ་བ་རྣམས་སྔོན་གྱི་མཐའ་ལ་བརྟེན་པའི་ལྟ་བ་ཡིན། མཐའ་
དང་ལྡན་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་བའི་རྫས་
ཡོད་དུ་ལྟ་བ་དང་། དེ་བཞིན་དུ། མཐའ་དང་མི་ལྡན་པ་དང་། གཉིས་ཀ་དང་
གཉིས་ཀ་མ་ཡིན་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་
172



བའི་རྫས་ཡོད་དུ་ལྟ་བ་རྣམས་ཕྱི་མའི་མཐའ་ལ་བརྟེན་པ་དང་། བདེན་པས་སྟོང་
ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་བ་
རང་སྐྱ་ཐུབ་པའི་རྫས་ཡོད་དུ་ལྟ་བ་དང་བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་
དུ་མི་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་བ་རང་སྐྱ་ཐུབ་པའི་རྫས་ཡོད་
དུ་ལྟ་བ་དང་། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་མི་འབྱུང་
གཉིས་ཀ་དང་གཉིས་ཀ་མ་ཡིན་པའི་ཁྱད་པར་དུ་བྱས་པའི་སོ་སྐྱེ་ཐ་མལ་བ་རང་
སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་རྣམས་མྱང་འདས་ལ་བརྟེན་པའི་ལུང་མ་
བསྟན་གྱི་ལྟ་བ་ཡིན། ལུས་སྲོག་རྫས་གཅིག་པས་ཁྱད་པར་དུ་བྱས་པའི་སྐྱེས་བུ་
རང་སྐྱ་ཐུབ་པའི་རྫས་ཡོད་དུ་ལྟ་བ་དང་། རྫས་ཐ་དད་པས་ཁྱད་པར་དུ་བྱས་
པའི་སྐྱེས་བུ་རང་སྐྱ་ཐུབ་པའི་རྫས་ཡོད་དུ་ལྟ་བ་དེ་ལུས་སྲོག་ལ་བརྟེན་པའི་ལུང་
མ་བསྟན་གྱི་ལྟ་བ་ཡིན་ཞེས་ཟེར་ན། ཐོག་མར་གཞན་ལུགས་བཀག་པ་དེ་མི་
འཐད་དེ། ཤེས་པ་དེ་གཡོ་བ་ལ་སོགས་ཞེས་བྱ་དང་། ཞེས་སོགས་ཀྱི་སྐབས་
ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་ན་གཞི་ཤེས་ཀྱི་སྦྱོར་བ་ཡིན་
དགོས་པར་ཐལ། འདིར་བསྟན་ལུང་མ་བསྟན་གྱི་ལྟ་བ་ཡིན་ན་རང་ཉིད་ཀྱི་ཞེན་
ཡུལ་མེད་པར་རྟོགས་པའི་ཐེག་ཆེན་གྱི་མཐོང་ལམ་དེ་གཞི་ཤེས་ཀྱི་སྦྱོར་བ་ཡིན་
དགོས་པའི་ཕྱིར། རྟགས་དངོས། འདོད་ན། དེ་བཞིན་གཤེགས་པ་འབྱུང་བ་
དང་ཞེས་སོགས་ཀྱི་སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་
ན་གཞི་ཤེས་ཀྱི་སྦྱོར་བ་ཡིན་དགོས་པར་ཐལ། འདོད་པའི་ཕྱིར། འདོད་ན། འཇིག་
173



རྟེན་དོན་དམ་པར་འཇིག་པ་མེད་པར་རྟོགས་པའི་བྱང་སེམས་ཀྱི་ཡེ་ཤེས་ཆོས་
ཅན། དེར་ཐལ། དེའི་ཕྱིར། རྟགས་གྲུབ་སྟེ། འཇིག་རྟེན་འཇིག་མེད་བདག་
ཉིད་དང་། །ཞེས་དང་། དེའི་ཐད་ཀྱི་ཊིཀར་སྐབས་འདིར་སྟོང་ཉིད་ཀྱི་རྣམ་
པ་ཅན་བཤད་པ་ནི་གང་གིས་ཟིན་པའི་ལམ་དེ་ཉིད་ཀྱིས་བསྟན་པ་ཡིན་གྱི་གཞི་ཤེས་
སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་གསུངས་
པའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་
པར་ཐལ། འདོད་པའི་ཕྱིར། གཞན་ཡང་། ཁྱེད་ཀྱི་རང་ལུགས་དེ་རྣམས་མི་
འཐད་དེ། གྲངས་ཅན་དེས་བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་
བས་ཁྱད་པར་དུ་བྱས་པའི་སོ་སྐྱེ་ཐ་མལ་བ་རང་སྐྱ་ཐུབ་པའི་རྫས་ཡོད་དུ་ཁས་ལེན་
པར་ཐལ། བདེན་པ་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་
བྱས་པའི་སྐྱེ་བོ་ཐ་མལ་བ་རང་སྐྱ་ཐུབ་པའི་རྫས་ཡོད་དུ་ལྟ་བ་དེ་མྱང་འདས་ལ་བརྟེན་
པའི་ལུང་མ་བསྟན་གྱི་ལྟ་བ་ཡིན་པ་གང་ཞིག མྱང་འདས་ལ་བརྟེན་པའི་ལུང་
མ་བསྟན་གྱི་ལྟ་བ་གྲངས་ཅན་གྱི་རྒྱུད་ལ་ཡོད་པའི་ཕྱིར། དང་པོ་ཁས། འདོད་
ན༑ གྲངས་ཅན་དེས་བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་
ཁྱད་པར་དུ་བྱས་པའི་སྐྱེ་བོ་ཐ་མལ་བ་ཁས་ལེན་པར་ཐལ། འདོད་པའི་ཕྱིར།
འདོད་ན། གྲངས་ཅན་དེས་སྐྱེ་བོ་ཐ་མལ་བ་བདེན་སྟོང་དུ་ཁས་ལེན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་དུ་ཁས་ལེན་པའི་ཕྱིར།
ལན་གྱིས་ལྡོག་པར་མི་ནུས་པའི་ཐལ་འགྱུར་རོ། །གཞན་ཡང་། ལུང་མ་བསྟན་
174



གྱི་ལྟ་བ་བཅུ་བཞི་ལ་འཛིན་སྟངས་མི་མཐུན་པའི་ཁྱད་པར་མི་འཐད་པར་ཐལ།
དེ་བཅུ་བཞི་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་སྟངས་ཅན་ཡིན་པའི་
ཕྱིར། མ་གྲུབ་ན། ལྟ་བ་བཅུ་བཞིའི་ངོས་འཛིན་ཚུལ་དེ་འཐད་པར་བུད། ཡང་
མཁས་པ་ཁ་ཅིག གང་ཟག་གི་བདག་དང་འཇིག་རྟེན་རྟག་པ་དང་མི་རྟག་པ་
དང་། གཉིས་ཀ་དང་། གཉིས་ཀ་མ་ཡིན་པར་རྫས་ཡོད་དུ་ལྟ་བ་བཞི་སྔོན་གྱི་
མཐའ་ལ་བརྟེན་པའི་ལྟ་བ། གང་ཟག་གི་བདག་དང་འཇིག་རྟེན་མཐའ་དང་ལྡན་
པ་དང་། མི་ལྡན་པ་དང་། གཉིས་ཀ་དང་། གཉིས་ཀ་མ་ཡིན་པར་རྫས་ཡོད་
དུ་ལྟ་བ་བཞི། ཕྱི་མའི་མཐའ་ལ་བརྟེན་པའི་ལྟ་བ་དང་། གྲོལ་བའི་བདག་གྲོངས་
ཕན་ཆད་བྱུང་བ་དང་། མི་འབྱུང་བ་དང་། གཉིས་ཀ་དང་། གཉིས་ཀ་མ་ཡིན་
པར་རྫས་ཡོད་དུ་ལྟ་བ་བཞི། མྱང་འདས་ལ་བརྟེན་པའི་ལྟ་བ། ལུས་སྲོག་རྫས་
གཅིག་དུ་བདེན་པར་ལྟ་བ་དང་། རྫས་ཡོད་དུ་བདེན་པར་ལྟ་བ་ལུས་སྲོག་ལ་བརྟེན་
པའི་ལྟ་བ་ཡིན་ཞེས་གསུངས་པ་མི་འཐད་དེ། གནས་མ་བུ་པ་དེས་གང་ཟག་གི་
བདག་དང་འཇིག་རྟེན་རྟག་མི་རྟག་གང་དུ་ཡང་བརྗོད་དུ་མེད་པར་རྫས་ཡོད་དུ་
གྲུབ་པར་ཁས་ལེན་པར་ཐལ། གང་ཟག་གི་བདག་དང་འཇིག་རྟེན་རྟག་མི་རྟག་
གང་དུ་ཡང་བརྗོད་དུ་མེད་པའི་རྫ་ད་ཡོད་དུ་ལྟ་བའི་ལྟ་བ་དེ་སྔོན་གྱི་མཐའ་ལ་བརྟེན་
པའི་ལུང་མ་བསྟན་གྱི་ལྟ་བ་བཞི་བ་ཡིན་པ་གང་ཞིག སྔོན་གྱི་མཐའ་ལ་བརྟེན་
པའི་ལུང་མ་བསྟན་གྱི་ལྟ་བ་བཞི་རང་སྡེ་གནས་མ་བུ་བའི་རྒྱུད་ལ་ཡོད་པའི་ལྟ་བར་
ཊིཀར་བཤད་པའི་ཕྱིར། འདོད་ན། རང་སྡེ་གནས་མ་བུ་པ་དེས་སྣོད་ཀྱི་འཇིག་
175



རྟེན་རང་སྐྱ་ཐུབ་པའི་རྫས་ཡོད་དུ་ཁས་ལེན་པར་ཐལ། འདོད་པ་གང་ཞིག སྐབས་
འདིར་བསྟན་གྱི་འཇིག་རྟེན་ཏེ་སྣོད་ཀྱི་འཇིག་རྟེན་ལ་བྱེད་པར་གསེར་ཕྲེང་ལས་
བཤད་པའི་ཕྱིར། འདོད་མི་ནུས་ཏེ། དེས་སྣོད་ཀྱི་འཇིག་རྟེན་བཏགས་ཡོད་དུ་
ཁས་ལེན་པའི་ཕྱིར། དེར་ཐལ། དེས་བུམ་པ་བཏགས་ཡོད་དུ་ཁས་ལེན་པའི་
ཕྱིར། བྱེ་བྲག་སྨྲ་བས་བུམ་པ་བཏགས་ཡོད་དུ་ཁས་ལེན་པ་གང་ཞིག རྒྱུ་
མཚན་མཚུངས་པའི་ཕྱིར།
ལམ་ཤེས་སྦྱོར་བའི་མཚན་ཉིད་སོགས་བཞི་བཤད་པ།
སྟོང་ཉིད་མཚན་མ་མེད་བཅས་དང་། །ཞེས་སོགས་ཀྱི་སྐབས་སུ། གཞན་
དོན་གྱི་གོ་ཆ་བྱ་དཀའ་བ་སྒྲུབ་པ་སོགས་ཀྱི་སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་
འབྱོར་ལྔ་ཆོས་ཅན། སེམས་དཔའི་རྒྱུད་ཀྱི་ལམ་ཤེས་ཀྱི་སྦྱོར་བ་ཡིན་ཏེ། སྟོང་
ཉིད་མཚན་མ་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་
སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག སྟོང་ཉིད་
མཚན་མ་མེད་སོགས་ཡུལ་བཅུ་དྲུག་པོ་གང་རུང་གི་རྣམ་པ་ཅན་གྱི་སེམས་དཔའི་
རྣལ་འབྱོར་དེ་ལམ་ཤེས་ཀྱི་སྦྱོར་བའི་མཚན་ཉིད་ཟེར་ན། བྱང་སེམས་ཚོགས་
ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། མ་གྲུབ་ན་དེར་ཐལ། སེམས་དཔའི་རྣལ་འབྱོར་ཡིན་པའི་ཕྱིར།
176



འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་། ལམ་ཤེས་ཀྱི་སྦྱོར་བ་
རྒྱུད་ལྡན་གྱི་གང་ཟག་ཡིན་ན་སྟོང་ཉིད་རྟོགས་པས་ཁྱབ་པར་ཐལ། མཚན་ཉིད་
དེ་འཐད་པའི་ཕྱིར། འདོད་ན། སེམས་ཙམ་པར་གྱུར་བའི་བྱང་སེམས་ཚོགས་
ལམ་པ་ཆོས་ཅན། དེར་ཐལ། དེའི་ཕྱིར། རང་ལུགས་ནི། སྟོང་ཉིད་མཚན་
མ་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་
རྣལ་འབྱོར་དེ་ལམ་ཤེས་ཀྱི་སྦྱོར་བའི་མཚན་ཉིད། ཡང་ན་སྟོང་ཉིད་མཚན་མ་
མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་
རྣལ་འབྱོར་སེམས་དཔའི་རྒྱུད་ཀྱི་ལམ་ཤེས་ཀྱི་དམིགས་པའི་ཆོས་ལ་ལོགས་ཕྱོགས་
སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། རྩོད་པ་སྤོང་བ་ལ་
ཁ་ཅིག སྟོང་ཉིད་མཚན་མ་མེད་སོགས་ལམ་ཤེས་ཀྱི་རྣམ་པ་ཡིན་པར་ཐལ།
མཚན་ཉིད་དང་པོ་དེ་འཐད་པའི་ཕྱིར། འདོད་མི་ནུས་ཏེ། ལམ་ཤེས་ཀྱི་རྣམ་
པ་ཡིན་ན་ལམ་ཤེས་ཀྱི་འཛིན་སྟངས་ཡིན་དགོས་པའི་ཕྱིར། ཞེས་ཟེར་ན། གོང་
དུ་ལན་བཏབ་ཟིན་ནོ། །དེ་ནི་ཉིད་ཀྱི་ཆོས་བརྟེན་ནས། །ཞེས་སོགས་ཀྱི་སྐབས་
སུ༑ སྦྱོར་བ་དང་། མཐའ་དཔྱད་པ་གཉིས། དང་པོ་ནི། གཞི་ལམ་གྱིས་
བསྡུས་པའི་ཁྱད་པར་སོགས་རྣམ་མཁྱེན་གྱི་དམིགས་པ་གང་ཡང་རུང་བ་ལ་
དམིགས་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་ཆོས་ཅན། རྣམ་མཁྱེན་གྱི་
སྦྱོར་བ་ཡིན་ཏེ། དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་
པ་སོགས་རྣམ་མཁྱེན་གྱི་དམིགས་པ་གང་ཡང་རུང་བ་ལ་དམིགས་པའི་སེམས་
177



དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག དེ་བཞིན་གཤེགས་
པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་དམིགས་པ་
བཅུ་དྲུག་པོ་གང་རུང་ཡུལ་དུ་བྱེད་པའི་སེམས་དཔའི་རྣལ་འབྱོར་དེ་རྣམ་མཁྱེན་
གྱི་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་ཀྱི་
དངོས་ཡུལ་དུ་གྱུར་བའི་ཀུན་རྫོབ་བདེན་པ་ཡོད་པར་ཐལ། འདོད་པའི་ཕྱིར། རང་
ལུགས་ནི། དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་
རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་
རྣམ་མཁྱེན་གྱི་སྦྱོར་བའི་མཚན་ཉིད། རྩོད་པ་སྤོང་བ་ལ། དེ་བཞིན་གཤེགས་
པ་རང་ཉིད་ཀྱི་མཐོང་ཆོས་ལ་བདེ་བར་གནས་པ་རྣམ་མཁྱེན་གྱི་རྣམ་པ་ཡིན་པར་
ཐལ། མཚན་ཉིད་དེ་འཐད་པའི་ཕྱིར། འདོད་ན། དེ་ཆོས་ཅན། རྣམ་མཁྱེན་
ཡིན་པར་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། ཟེར་ན་མ་ཁྱབ། བསམ་
མི་ཁྱབ་སོགས་ཁྱད་པར་གྱི། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་
དཔའི་རྣལ་འབྱོར་བཅུ་དྲུག་ཆོས་ཅན། ཉན་རང་གྱི་སྦྱོར་བ་ལས་ཁྱད་པར་དུ་
འཕགས་པའི་སྦྱོར་བ་ཡིན་ཏེ། བསམ་མི་ཁྱབ་སོགས་ཀྱི་ཁྱད་པར་དུ་བྱས་པའི་
སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག བདེན་གཞིའི་
ཆོས་ཉིད་བསམ་གྱིས་མི་ཁྱབ་པ་རྟོགས་པ་སོགས་ཁྱད་ཆོས་བཅུ་དྲུག་གི་ཁྱད་པར་
178



དུ་བྱས་པའི་སེམས་དཔའི་རྣལ་འབྱོར་ཐེག་དམན་གྱི་སྦྱོར་བ་ལས་ཁྱད་པར་དུ་
འཕགས་པའི་སྦྱོར་བའི་མཚན་ཉིད། ཟེར་ན། བྱང་སེམས་མཐོང་ལམ་པའི་
རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། མ་གྲུབ་ན། དེར་ཐལ། སེམས་དཔའི་རྣལ་འབྱོར་ཡིན་པའི་ཕྱིར།
འདོད་མི་ནུས་ཏེ། ཁྱོད་ཀྱིས་ཆོས་ཉིད་མ་རྟོགས་པའི་ཕྱིར། རང་ལུགས་ནི།།
བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཉན་
རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བའི་མཚན་ཉིད། རྩོད་པ་
སྤོང་བ་ལ་ཁ་ཅིག བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེས་
རྟོགས་པའི་བློས་བསམ་གྱིས་མི་ཁྱབ་པའི་ཆོས་ཉིད་རྟོགས་པར་ཐལ། འདོད་པའི་
ཕྱིར། ཟེར་ན། མ་ཁྱབ། ཁོ་ན་རེ། གཞུང་འདིས་སེམས་དཔའི་གཞི་ཤེས་ཀྱི་
སྦྱོར་བ་ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བར་དངོས་སུ་
བསྟན་པར་ཐལ། སྦྱོར་བ་དེ་གཞུང་འདིའི་དོན་སྦྱོར་རྣམ་དག་ཡིན་པའི་ཕྱིར།
འདོད་ན། རྣམ་བཤད་སྙིང་པོ་རྒྱན་ལས། གཞི་ཤེས་ཀྱི་སྦྱོར་བ་ཙམ་ནི་རང་
གི་ལྡོག་པས་ཉན་རང་གི་སྦྱོར་བ་ལས་ཁྱད་པར་དུ་བྱེད་མི་ནུས་ཤིང་སྦྱོར་བ་གཞན་
གཉིས་ཀྱི་རང་གི་ངོ་བོའི་ལྡོག་པས་ཁྱད་པར་ཞུགས་པར་རྟོགས་པའི་ཆེད་དུ་དེ་གཉིས་
ཀྱི་ཁྱད་པར་འཕགས་ཚུལ་བསྟན་ནས་གཅིག་ཤོས་ཀྱིས་མ་བསྟན་པ་ཡིན་གྱི་རྫས་
ཀྱི་སྒོ་ནས་གཞི་ཤེས་ཀྱི་སྦྱོར་བ་ཡང་ཉན་རང་གི་སྦྱོར་བ་ལས་ཁྱད་པར་ཞུགས་
179



པ་ཡིན་པས་ཁྱད་པར་འཕགས་པར་མཚོན་ནུས་པར་ཤེས་པར་བྱའོ། །ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན་རྩ་བར་མ་ཁྱབ། ཁ་
ཅིག ཁྱད་མཚན་ཡིན་ན་ཐེག་ཆེན་སྦྱོར་བའི་ཁྱད་མཚན་ཡིན་པས་ཁྱབ་ཟེར་
ན༑ ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སེམས་དཔའི་དོན་མངོན་
རྟོགས་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། ཉན་རང་གི་
སྦྱོར་བ་ལས་ཁྱད་པར་དུ་འཕགས་པའི་ཐེག་ཆེན་གྱི་སྦྱོར་ལམ་གྱི་ཁྱད་མཚན་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། ཉན་རང་གི་སྦྱོར་བ་ལས་ཁྱད་
པར་དུ་འཕགས་པའི་ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། འདོད་
པའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། ཉན་རང་གི་སྦྱོར་
བ་ལས་ཁྱད་པར་དུ་འཕགས་པའི་སེམས་དཔའི་དོན་མངོན་རྟོགས་ཡིན་པར་ཐལ། །
མཚོན་བྱ་དེའི་ཕྱིར། ཕན་དང་བདེ་དང་སྐྱོབ་པ་དང་། །ཞེས་སོགས་ཀྱི་སྐབས་
སུ༑ སྦྱོར་བ་དང་། མཐའ་དཔྱད་པ་གཉིས། དང་པོ་ནི། ཉོན་མོངས་རྟགས་
སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། གཞན་
དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་ཡིན་ཏེ། ཕན་བདེ་
སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་
ཡིན་པའི་ཕྱིར། གཉིས་པ་ལ་ཁ་ཅིག བྱེད་མཚན་ཡིན་ན་ཐེག་ཆེན་སྦྱོར་
བའི་བྱེད་མཚན་ཡིན་པས་ཁྱབ་ཟེར་ན། སྐྱོན་སྔར་གྱི་རིགས་འགྲོས་ལ་དཔགས་
ནས་ཤེས་པར་བྱའོ། །
180



ངོ་བོ་ཉིད་མཚན་བཅུ་དྲུག་བཤད་པ།
ཉོན་མོངས་རྟགས་དང་མཚན་མ་དང་། །ཞེས་སོགས་ཀྱི་སྐབས་སུ། སྦྱོར་
བ་དང་མཐའ་དཔྱད་པ་གཉིས། དང་པོ་ནི། ཉོན་མོངས་རྟགས་སོགས་ཀྱིས་
དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན། ཁྱོད་ལ་མཚན་ཉིད་
ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་སྦྱོར་བར་མཚོན་པར་བྱ་བ་ཡིན་པའི་
རྒྱུ་མཚན་གྱིས་དེ་ལྟར་བཤད་པའི་ཕྱིར། ངོ་བོ་ཉིད་མཚན་དེ་ལ་བཅུ་དྲུག་ཡོད་
དེ༑ གཞི་ཤེས་སྦྱོར་བའི་ངོ་བོ་ཉིད་མཚན་བཞི། ལམ་ཤེས་སྦྱོར་བའི་ངོ་བོ་ཉིད་
མཚན་ལྔ་། རྣམ་མཁྱེན་སྦྱོར་བའི་ངོ་བོ་ཉིད་མཚན་བདུན་ཡོད་པའི་ཕྱིར། གཉིས་
པ་ལ། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་
རྟོགས་པའི་མཁྱེན་པ་དེ་ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་
རྣལ་འབྱོར་ཡིན་པར་ཐལ། ངོ་བོ་ཉིད་མཚན་དེ་ལ་ཉོན་མོངས་རྟགས་སོགས་
ཀྱིས་དབེན་པའི་རྣལ་འབྱོར་བཅུ་དྲུག་དུ་འབྱེད་རིགས་པའི་ཕྱིར། རྟགས་ཁས།
འདོད་ན། དེ་ཆོས་ཅན། དེ་མི་འཐད་པར་ཐལ། ཉོན་མོངས་ཀྱིས་དབེན་དཔའི་
སེམས་དཔའི་རྣལ་འབྱོར་མ་ཡིན་པའི་ཕྱིར་ན་མ་ཁྱབ། དེར་ཐལ། ཉོན་མོངས་
དང་བཅས་པའི་སེམས་དཔའི་རྣལ་འབྱོར་ཡིན་པའི་ཕྱིར། རྟགས་གྲུབ་སྟེ། བྱང་
སེམས་མཐོང་ལམ་པའི་རྒྱུད་ལ་ཉོན་མོངས་ཡོད་པའི་ཕྱིར། ཟེར་ན། ཉོན་མོངས་
རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་ཡིན་ན་ཉོན་མོངས་རྟགས་
.... - ，
་，
，
：-
：
1s1



སོགས་ཀྱིས་དབེན་པས་ཁྱབ་ཟེར་ན། གཞན་དོན་གྱི་གོ་ཆ་བྱ་དཀའ་བ་སྒྲུབ་པ་
སོགས་ཀྱི་ལམ་ཤེས་ཀྱི་སྦྱོར་བའི་ངོ་བོ་ཉིད་མཚན་ལྔ་པོ་དེ་ཉོན་མོངས་རྟགས་སོགས་
ཀྱིས་དབེན་པའི་སེམས་དཔའི་རྣལ་འབྱོར་ཡིན་པར་ཐལ། ཉོན་མོངས་རྟགས་
སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཡོད་པའི་ཕྱིར། རྟགས་
ཁས། འདོད་ན། དེ་ལྔ་པོ་ཆོས་ཅན། སེམས་དཔའི་གཞི་ཤེས་སྦྱོར་བ་ཡིན་
པར་ཐལ། འདོད་པའི་ཕྱིར། ཁྱབ་ཏེ། ཉོན་མོངས་རྟགས་སོགས་ཀྱིས་དབེན་
པའི་འདིར་བསྟན་སེམས་དཔའི་རྣལ་འབྱོར་ཡིན་ན། ཉོན་མོངས་རྟགས་དང་
མཚན་མ་དང་། །མི་མཐུན་ཕྱོགས་དང་གཉེན་པོ་དང་། །དབེན་དང་ཞེས་སོགས་
ཀྱི་སྐབས་ནས་དངོས་སུ་བསྟན་པའི་སེམས་དཔའི་རྣལ་འབྱོར་ཡིན་དགོས་པའི་
ཕྱིར། ཟེར་ན། བརྗོད་ཚུལ་ལ་སྐྱོན་ཅུང་ཟད་ཆགས་པ་འདྲ་བས་སྐྱོན་གཅད་
པར་བྱའོ། །
ཐེག་ཆེན་གྱི་ཐར་པ་ཆ་མཐུན་བཤད་པ།
མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། བྱང་སེམས་ཚོགས་ལམ་པ་དབང་རྣོན་
གྱི་མཁྱེན་པ་ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་
པ་ཆ་མཐུན་ཡིན་ཏེ། རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་དཔའི་
182



རྒྱུད་ཀྱི་ཆོས་མངོན་རྟོགས་ཡིན་པའི་ཕྱིར། གཉིས་པ་ལ་ཁ་ཅིག རྣམ་མཁྱེན་
རང་རྒྱུད་ལ་སྒྲུབ་པར་མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས་དེ་ཐེག་
ཆེན་གྱི་ཐར་པ་ཆ་མཐུན་གྱི་མཚན་ཉིད་ཟེར་ན། ཉན་ཐོས་ཀྱི་ལམ་དུ་འཇུག་པར་
ངེས་པའི་བྱང་སེམས་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁྱབ་ཏེ། རྣམ་པ་ཐམས་
ཅད་རྟོགས་འདི་ལ་ཞེས་འདི་ཞེས་པའི་ཚིག་སྨོས་པ་ལ་དགོས་པ་ཡོད་པའི་ཕྱིར།
རང་ལུགས་ནི། རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་དཔའི་
རྒྱུད་ཀྱི་ཆོས་མངོན་རྟོགས་སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་
པ་ཆ་མཐུན་གྱི་མཚན་ཉིད། རྩོད་པ་སྤོང་བ་ལ། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་སྦྱིན་སོགས་རང་རྒྱུད་
དེའི་ཕྱིར། ཞེས་གསུངས་པ་མི་འཐད་དེ། དམན་ལམ་སྔོན་དུ་སོང་བའི་བྱང་
སེམས་ཚོགས་ལམ་པ་ཡིན་ན་སྦྱིན་སོགས་རང་རྒྱུད་ལ་སྒྲུབ་པར་མཁས་པའི་གང་
ཟག་ཡིན་མི་དགོས་པའི་ཕྱིར་ཏེ། མདོ་སྡེ་རྒྱན་ལས། དེའི་ཕྱིར་ཡང་དང་ཡང་
དུ་ནི། །རང་སེམས་ཀུན་དུ་འཇུག་ལྡན་པས། །མྱ་ངན་འདས་ལ་སྔོན་དགའི་
ཕྱིར། །རྟོགས་པ་བུལ་བ་ཡིན་པར་འདོད། །ཞེས་གསུངས་པའི་ཕྱིར།
183



རྒྱན་གྱི་ཆེད་དུ་བྱ་བའི་གདུལ་བྱ་བཤད་པ།
རྫོགས་པའི་བྱང་ཆུབ་རྣོན་པོ་ཡི། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། རྒྱན་གྱི་ཆེད་དུ་བྱ་བའི་གདུལ་བྱ་ཆོས་ཅན།
ཁྱོད་ལ་གཉིས་ཡོད་དེ། ཁྱོད་ལ་དབང་པོ་རྣོ་རྟུལ་གཉིས་ཡོད་པའི་ཕྱིར། གཉིས་
པ་ལ་ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱར་གྱུར་བའི་ལམ་མ་ཞུགས་
ཀྱི་གང་ཟག་ཡོད་ཟེར་ན། དེ་མི་འཐད་པར་ཐལ། དེ་ཡིན་ན་ཐེག་ཆེན་ལམ་
ཞུགས་ཀྱི་གང་ཟག་ཡིན་དགོས་པའི་ཕྱིར་ཏེ། དགོངས་འགྲེལ་གྱི་འགྲེལ་བར་
བྱང་ཆུབ་སེམས་དཔའི་རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་ཅི་ལ་
ཡང་མ་རག་པར་ཆས་ཤིང་རྩོམ་པ་དག་ཁོ་ནས་ཞེས་གསུངས་པའི་ཕྱིར། གཞན་
ཡང་། རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན་ཐེག་ཆེན་ལམ་ཞུགས་ཀྱི་གང་
ཟག་ཡིན་དགོས་པར་ཐལ། རྫོགས་པའི་བྱང་ཆུབ་རྣོན་པོ་ཡི། །ཞེས་སོགས་
ཀྱི་སྐབས་ནས་བསྟན་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན། བྱང་ཆུབ་
སེམས་དཔའ་ཡིན་དགོས་པའི་ཕྱིར་ཏེ། སངས་རྒྱས་སོགས་དམིགས་དད་པ་དང་
ཞེས་སོགས་ཀྱི་སྐབས་ནས་དངོས་སུ་བསྟན་པའི་རྒྱན་གྱི་ཆེད་དུ་བྱ་བའི་གདུལ་
བྱ་ཡིན་ན་བྱང་ཆུབ་སེམས་དཔའ་ཡིན་དགོས་པའི་ཕྱིར། རྟགས་འབུད། ཁ་
ཅིག རྒྱན་གྱི་ཆེད་དུ་བྱའི་གདུལ་བྱར་གྱུར་བའི་འཕགས་པ་ཡོད་ཟེར་ན། དེར་
གྱུར་བའི་ཐེག་ཆེན་འཕགས་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། །
184



འདོད་མི་ནུས་ཏེ། དེ་ཡིན་ན་ས་རབ་ཏུ་དགའ་བ་མ་ཐོབ་པས་ཁྱབ་པའི་ཕྱིར། ཆོས་
ཀྱི་དབྱིངས་ཀུན་ཏུ་འགྲོ་བ་རྟོགས་པའི་མཚན་ཉིད་རབ་ཏུ་དགའ་བ་ལ་སོགས་པ་
རྟོགས་པའི་རིམ་པས་རྣམ་པ་ཐམས་ཅད་མངོན་སུམ་དུ་བྱེད་པར་འགྱུར་བ་ཞེས་
བཤད་པའི་ཕྱིར། ཁོ་ན་རེ། རྩ་བའི་དམ་བཅའ་དེ་ཡོད་པར་ཐལ། འཕགས་
པ་གྲོལ་སྡེ་རྒྱན་གྱི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། དེར་ཐལ། དེ་ཡོད་
པའི་ཕྱིར་ན་མ་ཁྱབ། འོ་ན། འཕགས་པ་གྲོལ་སྡེ་རྒྱན་གྱི་ཆེད་དུ་བྱའི་གདུལ་
བྱ་མ་ཡིན་པར་ཐལ། དེ་རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ཆོས་ཀྱི་
རྗེས་འབྲང་ཡང་མ་ཡིན། དབང་རྟུལ་དད་པའི་རྗེས་འབྲང་ཡང་མ་ཡིན་པའི་ཕྱིར།
དང་པོ་མ་གྲུབ་ན། དེ་ཆོས་ཅན། ཁྱོད་ཀྱིས་ལམ་རྗེས་ཤེས་མ་ཐོབ་པར་ཐལ།
མ་གྲུབ་པ་དེའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཁྱོད་ཀྱིས་ལམ་རྗེས་
ཤེས་མ་ཐོབ་པར་ཐལ། མ་གྲུབ་པ་དེའི་ཕྱིར། ཐལ་འགྱུར་དེ་གཉིས་ལ་ཁྱབ་
པ་ཡོད་དེ། ཉན་ཐོས་ཀྱི་ལམ་རྗེས་ཤེས་ཐོབ་ནས་དབང་བརྟུལ་དད་པའི་རྗེས་
འབྲང་དང་། དབང་རྣོན་ཆོས་ཀྱི་རྗེས་འབྲང་གང་རུང་མ་ཡིན་དགོས་པའི་ཕྱིར།
མཛོད་ལས། དེ་ཚེ་དབང་པོ་རྣོ་རྟུལ་དག །དད་པས་མོས་དང་མཐོང་བས་
ཐོབ། །ཞེས་གསུངས་པའི་ཕྱིར། གཞན་ཡང་། འབྲས་བུ་རིམ་གྱིས་པའི་ཕྱིར་
མི་འོང་ཞུགས་པ་ཡང་ཡིན། དབང་རྟུལ་དད་པའི་རྗེས་འབྲང་དང་དབང་རྣོན་
ཆོས་ཀྱི་རྗེས་འབྲང་གང་རུང་ཡང་ཡིན་པའི་གཞི་མཐུན་པ་ཡོད་པར་ཐལ། ལམ་
རྗེས་ཤེས་ཐོབ་པའི་གང་ཟག་ཡང་ཡིན་དབང་རྟུལ་དད་པའི་རྗེས་འབྲང་དང་དབང་
185



རྣོན་ཆོས་ཀྱི་རྗེས་འབྲང་གང་རུང་ཡང་ཡིན་པའི་གཞི་མཐུན་པ་ཡོད་པའི་ཕྱིར། །
འདོད་ན། མཛོད་ཀྱི་ལུང་དྲངས་མ་ཐག་པ་དང་འགལ་ལོ། །ཁ་ཅིག རྒྱན་
གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་དབང་རྟུལ་ཡིན་ན་སྟོང་
ཉིད་རྟོགས་པས་མ་ཁྱབ་ཟེར་ན། དེ་ཁྱབ་པར་ཐལ། དེ་ཡིན་ན་དད་སོགས་ཡུལ་
ལྔ་ལ་མཁས་པས་ཁྱབ་པའི་ཕྱིར་ཏེ། སངས་རྒྱས་སོགས་དམིགས་དད་པ་དང་།།
ཞེས་སོགས་ཀྱི་དོན་གྲུབ་པའི་ཕྱིར། ཁོ་ན་རེ། བྱང་སེམས་ཚོགས་ལམ་པ་དབང་
རྟུལ་ཡིན་ན་སྟོང་ཉིད་རྟོགས་པས་ཁྱབ་པར་ཐལ། རྒྱན་གྱི་ཆེད་དུ་བྱ་བའི་གདུལ་
བྱ་བྱང་སེམས་ཚོགས་ལམ་པ་དབང་རྟུལ་ཡིན་ན་སྟོང་ཉིད་རྟོགས་པས་ཁྱབ་པའི་
ཕྱིར། ཟེར་ན་མ་ཁྱབ། ཁོ་ན་རེ། རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་
ཚོགས་ལམ་པ་དབང་རྟུལ་དེས་ཐེག་ཆེན་སེམས་བསྐྱེད་རང་རྒྱུད་ལ་སྐྱེད་པའི་རྗེས་
སུ་སྟོང་ཉིད་རྟོགས་པའི་ལྟ་བ་རང་རྒྱུད་ལ་སྐྱེད་པ་མ་ཡིན་པར་ཐལ། དེ་ཡིན་
ན་སྟོང་ཉིད་རྟོགས་པས་ཁྱབ་པའི་ཕྱིར། འདོད་ན། དབུ་མ་རྒྱན་ལས། ཡང་
དག་དད་པའི་རྗེས་འབྲང་བ་ཞེས་སོགས་གསུངས་པ་མི་འཐད་པར་ཐལ། འདོད་
པའི་ཕྱིར། ཟེར་ན་མ་ཁྱབ། དྲོ་བ་རྣམས་ཀྱི་དམིགས་པ་འདིར། །ཞེས་སོགས་
ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། ཐེག་ཆེན་
གྱི་སྦྱོར་ལམ་ཆོས་ཅན། སེམས་ཅན་ཐམས་ཅད་ལ་དམིགས་པ་ཡིན་ཏེ། སེམས་
མཉམ་པར་ལྟ་བ་སོགས་བཅུའི་སྒོ་ནས་སེམས་ཅན་ཐམས་ཅད་ལ་དམིགས་པའི་
ཕྱིར། གཙོ་བོར་ཐབས་ཀྱི་ཆས་ཁྱད་པར་དུ་བྱས་པའི་སེམས་དཔའི་དོན་མངོན་
186



རྟོགས་དེ་ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་ཉིད་ཟེར་བ་དང་། ཁ་ཅིག
དེ་སྐབས་འདིར་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་
ཉིད་ཡིན་ཟེར་ན། ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་ཆོས་ཅན། མཚན་
ཉིད་སྔ་མ་དེར་ཐལ། མཚོན་བྱ་དེའི་ཕྱིར། གཉིས་པ་ལ། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་
ཏེ༑ ཆོས་ཅན་དེའི་ཕྱིར། རང་ལུགས་ནི། གཙོ་བོར་ཐབས་ཀྱི་ཆས་ཁྱད་པར་
དུ་བྱས་པའི་སྐབས་འདིར་དངོས་སུ་བསྟན་པའི་སེམས་དཔའི་དོན་མངོན་རྟོགས་
དེ་སྐབས་འདིར་དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་
ཉིད་ཡིན།
སྦྱོར་མཐོང་སྒོམ་གསུམ་བསྟན་ཚུལ་བཤད་པ།
རྣམ་པ་དང་ལམ་དང་གཞི་ཐམས་ཅད་རྣམ་པར་སྒོམ་པའི་དབྱེ་བས། ཞེས་
སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། སྐབས་
དང་པོར་སྦྱོར་མཐོང་སྒོམ་གསུམ་བསྟན་པ་ལ་ཆོས་ཅན། རྣམ་བཅད་ཡོངས་
གཅོད་ཀྱི་དགོས་པ་ཡོད་དེ། རྣམ་བཅད་ལ་རྣམ་མཁྱེན་གྱི་རྣམ་པ་ཚོགས་སྦྱོར་
གྱི་གནས་སྐབས་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་
187



རྟོག་བཀག་ནས་ཡོངས་གཅོད་ལ་རྣམ་མཁྱེན་གྱི་རྣམ་པ་སྦྱོར་མཐོང་སྒོམ་གསུམ་
ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱའི་ཆེད་ཡིན་པའི་ཕྱིར། །
སྐབས་གཉིས་པར་སྦྱོར་མཐོང་སྒོམ་གསུམ་བསྟན་པ་ལ་ཆོས་ཅན། རྣམ་བཅད་
ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་ལམ་ཤེས་ཀྱི་རྣམ་པ་ས་དང་
པོ་ནས་དྲུག་པའི་བར་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་
ལོག་རྟོག་བཀག་ནས་ཡོངས་གཅོད་ལ་ལམ་ཤེས་ཀྱི་རྣམ་པ་སྦྱོར་མཐོང་སྒོམ་གསུམ་
ཀའི་གནས་སྐབས་སུ་སྒོམ་དགོས་ཞེས་ཤེས་པར་བྱའི་ཆེད་མིན་པའི་ཕྱིར། སྐབས་
གསུམ་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་
གཅོད་ཀྱི་དགོས་པ་ཡོད་དེ། རྣམ་བཅད་ལ་གཞི་ཤེས་ཀྱི་རྣམ་པ་ས་བདུན་པ་འབའ་
ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས་ཡོངས་
གཅོད་ལ་གཞི་ཤེས་ཀྱི་རྣམ་པ་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་
དགོས་ཞེས་ཤེས་པར་བྱ་བའི་ཆེད་ཡིན་པའི་ཕྱིར། སྐབས་བཞི་པར་སྦྱོར་མཐོང་
སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་
དེ༑ རྣམ་བཅད་ལ་རྣམ་རྫོགས་སྦྱོར་བ་ས་བརྒྱད་པ་འབའ་ཞིག་ཏུ་སྒོམ་གྱི་དེ་ལས་
གཞན་དུ་མི་སྒོམ་སྙམ་པའི་ལོག་རྟོག་བཀག་ནས་ཡོངས་གཅོད་ལ་རྣམ་རྫོགས་སྦྱོར་
བ་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་དགོས་ཞེས་ཤེས་པར་བྱ་
བའི་ཆེད་ཡིན་པའི་ཕྱིར། སྐབས་ལྔ་པར་སྦྱོར་མཐོང་སྒོམ་གསུམ་བསྟན་པ་
ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་རྩེ་
188



སྦྱོར་ས་དགུ་བ་དང་བཅུ་པའི་དཀྱིལ་སྟོད་འབའ་ཞིག་ཏུ་སྒོམ་གྱི་དེ་ལས་གཞན་
དུ་མི་སྒོམ་སྙམ་པའི་ལོག་རྟོག་བཀག་ནས་ཡོངས་གཅོད་ལ་རྩེ་སྦྱོར་སྦྱོར་མཐོང་
སྒོམ་གསུམ་ཀའི་གནས་སྐབས་སུ་སྒོམ་དགོས་ཞེས་ཤེས་པར་བྱ་བའི་ཆེད་ཡིན་
པའི་ཕྱིར། སྐབས་དྲུག་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་
བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་མཐར་གྱིས་སྦྱོར་བ་
ས་བཅུ་པའི་དཀྱིལ་སྨད་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་
ལོག་རྟོག་བཀག་ནས་ཡོངས་གཅོད་ལ་མཐར་གྱི་སྦྱོར་བ་སྦྱོར་མཐོང་སྒོམ་གསུམ་
ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར།
བྱས་པ་ལ་ཁོ་ན་རེ། སྐབས་གསུམ་པར་སྒོམ་ལམ་བསྟན་པར་ཐལ། སྦྱོར་བ་
དེ་འཐད་པའི་ཕྱིར། འདོད་མི་ནུས་ཏེ། སྒོམ་པའི་ལམ་ནི་མ་བསྟན་ཏོ། །ཞེས་
གསུངས་པའི་ཕྱིར། ཟེར་ན་མ་ཁྱབ་སྟེ། སྐབས་གསུམ་པར་གཞི་ཤེས་ཀྱིས་
བསྡུས་པའི་མཐོང་ལམ་བཤད་པའི་རྗེས་དེ་མ་ཐག་ཏུ་སྒོམ་ལམ་མི་སྟོན་པའི་དོན་
ཡིན་པའི་ཕྱིར། དེས་ན་སྐབས་གསུམ་པར་ཐེག་ཆེན་གྱི་སྒོམ་ལམ་ཤུགས་ལ་
བསྟན་ཏེ། ཊིཀར་གཞི་ཤེས་ཀྱི་སྐབས་སུ་དོན་གྱིས་འཕངས་པའི་སྒོམ་ལམ་མོ་
ཞེས་གསུངས་པའི་ཕྱིར། གཉིས་པ་ནི་ཁ་ཅིག གཞུང་འདིའི་དོན་ལ། སྐབས་
དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་དང་སྦྱོར་བ་དང་པོ་གསུམ་
གྱི་སྐབས་སུ་སྦྱོར་མཐོང་སྒོམ་གསུམ་བསྟན་པ་ལ་བཟློས་སྐྱོན་མེད་དེ། སྐབས་
དང་པོ་གསུམ་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་དེ་སྦྱོར་མཐོང་
189



སྒོམ་གསུམ་མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་ནས་བསྟན་
པའི་སྦྱོར་མཐོང་སྒོམ་གསུམ་དེ་སྦྱོར་མཐོང་ལམ་སྒོམ་གསུམ་བཏགས་པ་བ་ཡིན་
པའི་ཕྱིར་ཏེ། རྣམ་རྫོགས་སྦྱོར་བའི་སྐབས་ནས་བསྟན་པའི་སྦྱོར་མཐོང་སྒོམ་
གསུམ་རིམ་པ་བཞིན་དུ། ས་བརྒྱད་པའི་ཡེ་ཤེས་ཆུང་ངུ་འབྲིང་ཆེན་པོ་གསུམ་
ཡིན། རྩེ་སྦྱོར་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་རིམས་བཞིན་
དུ་ས་དགུ་བའི་ཡེ་ཤེས་ཆུང་ངུ་འབྲིང་ཆེན་པོ་གསུམ་ཡིན། མཐར་གྱིས་སྦྱོར་
བའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་རིམས་པ་བཞིན་དུ་ས་བཅུ་
པའི་ཡེ་ཤེས་ཆུང་ངུ་འབྲིང་ཆེན་པོ་གསུམ་ཡིན་པའི་ཕྱིར། ཟེར་ན། སྦྱོར་ལམ་
གྱི་སྐབས་ཀྱི་འགྲེལ་ཆེན་ལས། དེ་ལྟར་འོག་ནས་འཆད་པའི་རྩེ་མོའི་མངོན་པར་
རྟོགས་པས་བསྡུས་པ་མཐོང་བ་དང་སྒོམ་པའི་ལམ་གྱིས་སྤང་པར་བྱ་བའི་རྣམ་
པར་རྟོག་པ་བཞི་པོ་རྣམས་ཀྱི་གྲངས་ཇི་ལྟ་བ་བཞིན་དུ་ངེས་པར་འབྱེད་པའི་ཆ་
དང་མཐུན་པའི་འདི་དག་ཀུན་ནས་ཉོན་མོངས་པ་ལ་བརྟེན་ནས་བརྗོད་པར་བྱའོ་
ཞེས་གསུངས་པ་མི་འཐད་པར་ཐལ། སྐབས་ལྔ་བའི་བསྟན་བྱའི་གཙོ་བོར་གྱུར་
བའི་རྩེ་སྦྱོར་ཡང་ཡིན་མཐོང་སྤང་རྟོག་པའི་དངོས་གཉེན་བར་ཆད་མེད་ལམ་ཡང་
ཡིན་པའི་གཞི་མཐུན་མེད་པའི་ཕྱིར། མ་གྲུབ་ན་དེར་ཐལ། སྐབས་ལྔ་བའི་བསྟན་
བྱའི་གཙོ་བོར་གྱུར་བའི་རྩེ་སྦྱོར་ཡང་ཡིན་མཐོང་ལམ་རྩེ་སྦྱོར་ཡང་ཡིན་པའི་གཞི་
མཐུན་མེད་པའི་ཕྱིར། དེར་ཐལ། སྐབས་ལྔ་བའི་བསྟན་བྱའི་གཙོ་བོར་གྱུར་
བའི་སྦྱོར་མཐོང་སྒོམ་གསུམ་རིམ་པ་བཞིན་དུ་ས་དགུ་བའི་ཡེ་ཤེས་ཆུང་ངུ་འབྲིང་
190



ཆེན་པོ་གསུམ་ལ་བྱེད་རིགས་པའི་ཕྱིར། གཞན་ཡང་། གཟུགས་ལ་སོགས་
ལས་ལྡོག་སོགས་རྟགས། །ཞེས་སོགས་ཀྱི་གཞུང་དེ་སྦྱོར་ལམ་པ་ཕྱིར་མི་ལྡོག་
གི་རྟགས་འཆད་བྱེད་ཀྱི་གཞུང་མ་ཡིན་པར་སྒོམ་ལམ་པ་ཕྱིར་མི་ལྡོག་གི་རྟགས་
འཆད་བྱེད་ཀྱི་གཞུང་ཡིན་པར་ཐལ། རྣམ་རྫོགས་སྦྱོར་བའི་སྐབས་ནས་བསྟན་
པའི་སྦྱོར་ལམ་དེ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན་སོང་། དེར་
ཐལ། དེ་ས་བརྒྱད་པའི་ཡེ་ཤེས་ཆུང་ངུ་ཡིན་པའི་ཕྱིར། གཞན་ཡང་། མཐོང་
བའི་ལམ་ལ་བཟོད་པ་དང་། །ཞེས་སོགས་མཐོང་ལམ་པ་ཕྱིར་མི་ལྡོག་གི་རྟགས་
འཆད་བྱེད་མ་ཡིན་པར་སྒོམ་ལམ་པ་ཕྱིར་མི་ལྡོག་གི་རྟགས་འཆད་བྱེད་ཀྱི་གཞུང་
ཡིན་པར་ཐལ། རྣམ་རྫོགས་སྦྱོར་བའི་སྐབས་ནས་བསྟན་པའི་ཐེག་ཆེན་གྱི་མཐོང་
ལམ་དེ་སྒོམ་ལམ་ཡིན་པའི་ཕྱིར། མ་གྲུབ་ན་སོང་། དེར་ཐལ། དེ་ས་བརྒྱད་
པའི་ཡེ་ཤེས་འབྲིང་ཡིན་པའི་ཕྱིར། གཞན་ཡང་། དེ་ནི་རྒྱུན་ཆགས་ཡིན་པའི་
ཕྱིར། ཞེས་སོགས་ཀྱི་ས་བརྒྱད་པའི་ཡེ་ཤེས་ཆེན་པོ་ལ་ཐེག་ཆེན་གྱི་སྒོམ་ལམ་
ཆུང་ངུའི་ཆུང་ངུ་སོགས་དགུར་གྲངས་ངེས་པར་བསྟན་པར་ཐལ། རྣམ་རྫོགས་
སྦྱོར་བའི་སྐབས་ནས་བསྟན་པའི་སྒོམ་ལམ་དེ་ས་བརྒྱད་པའི་ཡེ་ཤེས་ཆེན་པོ་ཡིན་
པའི་ཕྱིར། འདོད་མི་ནུས་ཏེ། ས་བརྒྱད་པའི་ཡེ་ཤེས་ཡིན་ན་ཐེག་ཆེན་གྱི་སྒོམ་
ལམ་ཆེན་པོའི་ཆུང་ངུ་ཡིན་དགོས་པའི་ཕྱིར། གཞན་ཡང་། རྨི་ལམ་ན་ཡང་
ཆོས་རྣམས་ཀུན། །ཞེས་སོགས་དྲོད་ཀྱི་རྩེ་སྦྱོར་འཆད་བྱེད་མ་ཡིན་པར་སྒོམ་
ལམ་རྩེ་སྦྱོར་འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྦྱོར་
191



ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན་སོང་། དེར་ཐལ། དེ་
ས་དགུ་བའི་ཡེ་ཤེས་ཆུང་ངུ་ཡིན་པའི་ཕྱིར། རྟགས་ཁས། འཇུག་པ་དང་ནི་
ལྡོག་པ་ལ་ཞེས་སོགས་མཐོང་སྤང་རྟོག་པ་འཆད་བྱེད་མ་ཡིན་པར་ཐལ། རྩེ་སྦྱོར་
གྱི་སྐབས་ནས་བསྟན་པའི་མཐོང་ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་
གྲུབ་ན་སོང་། དེར་ཐལ། དེ་ས་དགུ་པའི་ཡེ་ཤེས་འབྲིང་ཡིན་པའི་ཕྱིར། སྟོང་
གསུམ་སྐྱེ་བོ་ཉན་ཐོས་དང་། །ཞེས་སོགས་བར་ཆད་མེད་པའི་རྩེ་སྦྱོར་འཆད་
བྱེད་མ་ཡིན་པར་ས་དགུ་པའི་ཡེ་ཤེས་ཆེན་པོ་འཆད་བྱེད་ཡིན་པར་ཐལ། རྩེ་
སྦྱོར་གྱི་སྐབས་ནས་བསྟན་པའི་སྒོམ་ལམ་ས་དགུ་པའི་ཡེ་ཤེས་ཆེན་པོ་ཡིན་པའི་
ཕྱིར། གཞན་ཡང་། དྲོ་བ་རྣམས་ཀྱི་དམིགས་པ་འདིར། །ཞེས་སོགས་ཀྱི་
སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་མཚན་ཉིད་པ་ཡིན་པར་ཐལ།
མཚན་མེད་རབ་ཏུ་སྦྱིན་ལ་སོགས་ཞེས་སོགས་ཀྱི་སྐབས་ནས་བསྟན་པའི་ཚོགས་
ལམ་དེ་ཚོགས་ལམ་མཚན་ཉིད་པ་ཡིན་པའི་ཕྱིར། རྩ་རྟགས་སླ། འདོད་ན་དངོས།
གཞན་ཡང་། འགྲེལ་ཆེན་ལས། སློབ་པ་ཕྱིར་མི་ལྡོག་པའི་དགེ་འདུན་བཤད་
ཟིན་ཏོ། །ད་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱ་སྟེ། ཞེས་
གསུངས་པའི་སློབ་པ་དེ་ཡང་བྱང་སེམས་ས་བརྒྱད་པ་བ་ལ་བྱེད་རིགས་དེའི་སྐབས་
ཀྱི་མི་སློབ་པ་དེ་ཡང་བྱང་སེམས་ས་བརྒྱད་པ་བ་ལ་བྱེད་རིགས་པར་ཐལ། རྣམ་
རྫོགས་སྦྱོར་བའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་ས་བརྒྱད་པའི་
ཡེ་ཤེས་ཆུང་ངུ་འབྲིང་ཆེན་པོ་གསུམ་ལ་བྱེད་རིགས་པའི་ཕྱིར། ཁོ་ན་རེ། སོ་
192



སྐྱེའི་གནས་སྐབས་ན་བདེན་གཞི་མངོན་སུམ་དུ་རྟོགས་པ་ཡོད་པར་ཐལ། རང་
བཞིན་བརྟེན་ཅན་བདེན་ཤེས་པ་ཞེས་སོགས་ཀྱི་སྐབས་ཀྱི་སྦྱོར་ལམ་དེ་སྦྱོར་ལམ་
ཡིན་པའི་ཕྱིར། སོ་སྐྱེའི་རྒྱུད་ལ་སྒྲིབ་པའི་ས་བོན་སྤོང་བའི་དངོས་གཉེན་ཡོད་
པར་ཐལ། བག་ལ་ཉལ་ཀུན་འཇོམས་པ་དང་། །ཞེས་སོགས་ཀྱི་སྐབས་ཀྱི་སྦྱོར་
ལམ་དེ་སྦྱོར་ལམ་ཡིན་པའི་ཕྱིར། སོ་སོ་སྐྱེ་བོའི་གནས་སྐབས་ན་མཁྱེན་གསུམ་
གྱི་ཆོས་ཡོངས་སུ་རྫོགས་པ་ཡོད་པར་ཐལ། ཀུན་མཁྱེན་ཉིད་གསུམ་ཆོས་རྣམས་
ཀྱི་ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར།
སྔ་རབས་པ་ཁ་ཅིག སྦྱིན་པ་ལ་སོགས་རེ་རེ་ནི་ཞེས་སོགས་ཀྱི་སྐབས་ནས་
བསྟན་པའི་མཐོང་ལམ་རྩེ་སྦྱོར་དེ་མཐོང་ལམ་མ་ཡིན་པར་ཐལ། དེ་ས་བཅུ་པའི་
ཡེ་ཤེས་ཡིན་པའི་ཕྱིར། དེར་ཐལ། གཞུང་དེའི་སྐབས་ཀྱི་འགྲེལ་ཆེན་ལས།
རྣམ་པ་དེ་ལྟ་བུའི་རྣམ་པར་རྟོག་པ་རྣམས་ནི་སྔོན་ཉིད་ནས་སྤང་བར་གྱུར་བའི་ཇི་
ལྟར་རབ་ཀྱི་མཐར་ཐུག་པ་རྟོགས་པའི་གནས་སྐབས་འདི་ལ་སྤོང་བར་བསྟན་ཅེས་
ན༑ དེ་ནི་ངེས་པ་མེད། གང་གི་ཕྱིར་དགོངས་པ་ངེས་པར་འགྲེལ་བའི་མདོ་
ལས་ཞེས་གསུངས་པའི་ཕྱིར། ཐལ་འགྱུར་དང་པོ་གསུམ་པོ་མི་འཐད་དེ། སོ་
སྐྱེའི་གནས་སྐབས་ན་སྒོ་གསུམ་དག་པ་དང་། ཞིང་དག་པ་དང་། དཔའ་བར་
འགྲོ་བའི་ཏིང་འཛིན་བསྒོམ་པ་དང་སངས་རྒྱས་ཀྱི་མངོན་སུམ་དུ་ལུང་སྟོན་པ་དང་།
བདེན་འཛིན་གྱི་རློམ་པ་ཟད་པ་དང་། རྣམ་པར་མི་རྟོག་པའི་ཏིང་འཛིན་ཡོད་པར་
ཐལ། དག་དང་དེ་དག་མཚན་མ་མེད། །ཞེས་པ་དང་། ཏིང་འཛིན་དེའི་བྱེད་
193



པ་ཉིད། །ལུང་སྟོན་པ་དང་རློམ་པ་ཟད། །གསུམ་པོ་ཕན་ཚུན་ངོ་བོ་གཅིག །ཏིང་
འཛིན་རྣམ་པར་མི་རྟོག་པ། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་
དེ་སྦྱོར་ལམ་ཡིན་པའི་ཕྱིར། ཁྱབ་པ་ཁས། གཞན་ཡང་། སོ་སྐྱེའི་གནས་སྐབས་
ན་མཉམ་བཞག་རྣམ་པར་མི་རྟོག་པའི་ཏིང་ངེ་འཛིན་ཡོད་པར་ཐལ། རྣམ་པར་
མི་རྟོག་ཏིང་འཛིན་དང་། །ཞེས་སོགས་ཀྱི་སྐབས་ནས་བསྟན་པའི་ཐེག་ཆེན་གྱི་
ཚོགས་ལམ་ཚོགས་ལམ་ཡིན་པའི་ཕྱིར། ཁྱབ་པ་ཁས། གཞན་ཡང་། ཐལ་
འགྱུར་ཕྱི་མ་མི་འཐད་དེ། ལུང་དེའི་དོན་མཐོང་ལམ་རྩེ་སྦྱོར་གྱི་སྤང་བྱ་རྟོག་
པ་མངོན་གྱུར་བ་སྦྱོར་ལམ་གྱི་གནས་སྐབས་སུ་སྤངས་ཟིན་པས་རབ་ཀྱི་མཐར་
ཐུག་པ་མཐོང་ལམ་རྩེ་སྦྱོར་གྱི་མཐོང་སྤངས་རྟོག་པ་སྤོང་བ་མི་འཐད་ཞེས་པའི་
རྩོད་པའི་ལན་སྟོན་པའི་གཞུང་ཡིན་པའི་ཕྱིར། ཁོ་ན་རེ། རབ་ཀྱི་མཐར་ཐུག་
པ་ས་བཅུ་པ་ལ་བྱེད་པས་རྩོད་ལན་དེ་མི་འཐད་དོ་ཞེ་ན། འགྲེལ་བར་རྣམ་པ་ཐམས་
ཅད་མངོན་པར་རྫོགས་པར་རྟོགས་པ་ཐོབ་པ་ལ་རབ་ཀྱི་མཐར་ཕྱིན་པའི་རྟོགས་
པ་འབྱུང་བས་ཞེས་པའི་རབ་ཀྱི་མཐར་ཕྱིན་པ་ས་བཅུ་པ་ལ་བྱེད་རིགས་པར་ཐལ།
སྐབས་འདིའི་རབ་ཀྱི་མཐར་ཐུག་པ་ས་བཅུ་པ་ལ་བྱེད་རིགས་པའི་ཕྱིར། དེ་ལྟར་
ཡང་རྣམ་བཤད་ལས། རབ་ཀྱི་མཐར་ཕྱིན་པ་ནི་རྩེ་མོའི་སྦྱོར་བ་ཙམ་ལ་ཟེར་
གྱི་ས་བཅུ་པའི་ཡེ་ཤེས་འབའ་ཞིག་ལ་འཆད་པ་དོན་མ་ཡིན་ནོ། །ཞེས་གསུངས།
རྒྱས་པར་ཊིཀྐར་གསལ། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་
ལམ་དེ་སྦྱོར་ལམ་མ་ཡིན་པར་ཐལ། སྦྱོར་བ་དང་པོ་གསུམ་གྱི་སྐབས་ནས་བསྟན་
194



པའི་སྦྱོར་ལམ་དེ་ཟག་མེད་ཡིན་པའི་ཕྱིར། དེར་ཐལ། འགྲེལ་བར་ཡེ་ཤེས་
ཟག་པ་མེད་པ་ཆུང་ངུ་དང་འབྲིང་ཆེན་པོ་རྣམས་ཞེས་བཤད་པའི་ཕྱིར། ཟེར་
ན་མ་ཁྱབ་སྟེ། དེ་འཛིན་སྟངས་ལ་ཉོན་མོངས་ཀྱི་ཟག་པ་མེད་པའི་དོན་ཡིན་པའི་
ཕྱིར། ཡང་ཁོ་ན་རེ། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་
མཐོང་སྒོམ་གསུམ་གང་རུང་ཡིན་ན་དག་སའི་ཡེ་ཤེས་ཡིན་དགོས་པར་ཐལ། དེ་
གསུམ་གང་རུང་ཡིན་ན་ཁྱད་པར་གྱི་ལམ་ཡིན་དགོས་པའི་ཕྱིར། འགྲེལ་བར་
རྣམ་པ་ཐམས་ཅད་དུ་ཁྱད་པར་གྱི་ལམ་གྱིས་བསྡུས་པའི་ཡེ་ཤེས་ཟག་པ་མེད་པ་
ཞེས་བཤད་པའི་ཕྱིར། ཟེར་ན་མ་ཁྱབ་ཏེ། ཉན་ཐོས་ཀྱི་ལམ་ལས་ཁྱད་པར་
དུ་འཕགས་པ་ལ་ཁྱད་པར་གྱི་ལམ་ཞེས་བརྟགས་ནས་བཤད་པའི་ཕྱིར། དེས་
ན་གཞུང་དེའི་ཟློས་སྐྱོན་སྤོང་བ་ཁོ་ན་ལ་སྦྱོར་བ་མི་འཐད་དེ། དེ་ལྟ་ན་སྐབས་
དང་པོ་དྲུག་དུ་སྒོམ་ལམ་ལན་དྲུག་བསྟན་པ་ལ་ཟློས་སྐྱོན་ཡོད་པར་ཐལ། སྐབས་
དང་པོ་གསུམ་དུ་བསྟན་པའི་སྒོམ་ལམ་ཡང་སྒོམ་ལམ་མཚན་ཉིད་པ་ཡིན། སྦྱོར་
བ་དང་པོ་གསུམ་གྱི་སྐབས་ནས་བསྟན་པའི་སྒོམ་ལམ་ཡང་སྒོམ་ལམ་མཚན་ཉིད་
པ་ཡིན་པའི་ཕྱིར། ཁྱབ་པ་ཁས། རྟགས་ཕྱི་མ་ཡང་དངོས་འགལ་ཡིན་ནོ། ཁ་
ཅིག སྐབས་དང་པོ་གསུམ་ནས་བསྟན་པའི་སྦྱོར་མཐོང་སྒོམ་གསུམ་ཡང་
སྦྱོར་མཐོང་སྒོམ་གསུམ་མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་
ནས་བསྟན་པའི་སྦྱོར་མཐོང་སྒོམ་གསུམ་ཡང་སྦྱོར་མཐོང་སྒོམ་གསུམ་མཚན་ཉིད་
པ་ཡིན་ཞེས་ཟེར་བ་མི་འཐད་དེ། སྐབས་དང་པོ་གསུམ་ནས་བསྟན་པའི་སྦྱོར་
195



མཐོང་སྒོམ་གསུམ་ཆོས་ཅན། སྦྱོར་ལམ་ཡིན་པར་ཐལ། སྦྱོར་མཐོང་སྒོམ་
གསུམ་ཡིན་པའི་ཕྱིར། རྟགས་ཁས། འདོད་ན། སྦྱོར་ལམ་མ་ཡིན་པར་ཐལ།
མཐོང་ལམ་ཡིན་པའི་ཕྱིར། མ་གྲུབ་ན་སོང་། དེར་ཐལ། སྦྱོར་མཐོང་སྒོམ་
གསུམ་ཡིན་པའི་ཕྱིར། རྟགས་ཁས། གཞན་ཡང་། སྦྱོར་མཐོང་སྒོམ་གསུམ་
གྱི་ཡིན་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ།
དེ་གསུམ་འགལ་བ་ཡིན་པའི་ཕྱིར།
ཕྱིར་མི་ལྡོག་པའི་རྟགས་ཐོབ་པའི་གང་ཟག་བཤད་པ།
ངེས་འབྱེད་ཡན་ལག་ནས་བཟུང་སྟེ། །ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། ཕྱིར་མི་ལྡོག་པའི་རྟགས་ཐོབ་པའི་
བྱང་སེམས་དེ་ལ་གསུམ་ཡོད་དེ། ཕྱིར་མི་ལྡོག་གི་རྟགས་ཐོབ་པའི་བྱང་སེམས་
སྦྱོར་ལམ་པ་དབང་རྣོན། བྱང་སེམས་མཐོང་ལམ་པ་དབང་འབྲིང་། དག་ས་
ལ་གནས་པའི་སེམས་དཔའ་དབང་རྟུལ་རྣམས་སུ་ཡོད་པའི་ཕྱིར། ཁ་ཅིག བྱང་
སེམས་སྦྱོར་ལམ་པ་དབང་རྣོན་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་
པ་ཡིན་ཏེ། གཟུགས་སོགས་ལ་བདེན་ཞེན་མངོན་གྱུར་བ་ཟློག་པ་སོགས་རྟགས་
ཞེ་བཞི་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། བྱང་སེམས་མཐོང་
ལམ་པ་དབང་འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་
196



ཏེ༑ གཟུགས་སོགས་ལ་བདེན་ཞེན་མངོན་གྱུར་བ་ཟློག་པ་སོགས་རྟགས་ཞེ་བཞི་
པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། ས་བརྒྱད་པ་ལ་གནས་པའི་
བྱང་སེམས་དབང་བརྟུལ་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་
ཡིན་ཏེ། རྟགས་སྔར་བཞིན་ཞེས་གསུངས། བྱང་སེམས་སྦྱོར་ལམ་པ་དབང་
རྣོན་ཆོས་ཅན། ཁྱོད་ཀྱིས་ཐེག་ཆེན་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་
གི་སྤྱོད་པ་ཁྱད་པར་ཅན་ཐོབ་པར་ཐལ། ཁྱོད་གཟུགས་སོགས་ལ་བདེན་ཞེན་མངོན་
གྱུར་བ་ཟློག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་ཡིན་པའི་
ཕྱིར། འདོད་ན། བྱང་ཆུབ་སེམས་དཔའ་དེས་ཐེག་ཆེན་གྱི་མཐོང་ལམ་ཐོབ་
པར་ཐལ། འདོད་པའི་ཕྱིར། འདོད་ན། བྱང་ཆུབ་སེམས་དཔའ་དེ་བྱང་སེམས་
འཕགས་པ་ཡིན་པར་ཐལ། འདོད་པའི་ཕྱིར། གཉིས་པ་ལ་ཁ་ཅིག གཟུགས་
སོགས་ལ་བདེན་ཞེན་མངོན་གྱུར་བ་ཟློག་པ་སོགས་རྟགས་ཞེ་བཞི་པོ་གང་རུང་ཐོབ་
པའི་སེམས་དཔའ་དེ་ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཟེར་ན། སངས་
རྒྱས་འཕགས་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་
གྲུབ་ན་དེར་ཐལ། ཐེག་ཆེན་མི་སློབ་པའི་དགེ་འདུན་དཀོན་མཆོག་ཡིན་པའི་ཕྱིར།
འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་དང་པོ་ཉིད་ནས་ཐེག་པ་
ཆེན་པོར་རིགས་ངེས་པའི་བྱང་སེམས་ཚོགས་ལམ་པ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར།
འདོད་མི་ནུས་ཏེ། ཕྱིར་མི་ལྡོག་གི་རྟགས་མ་ཐོབ་པའི་ཕྱིར་ཏེ། བྱང་སེམས་
197



，
ཚོགས་ལམ་པ་ཡིན་པའི་ཕྱིར། ཁ་ཅིག མཚན་ཉིད་དེ་སློབ་པ་ཕྱིར་མི་ལྡོག་
གི་དགེ་འདུན་དཀོན་མཆོག་གི་མཚན་ཉིད་ཟེར་ན། དང་པོ་ཉིད་ནས་ཐེག་པ་ཆེན་
པོར་རིགས་ངེས་པའི་བྱང་སེམས་ཚོགས་ལམ་པ་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། ཆོས་ཅན་དེ་ཡིན་པའི་ཕྱིར།
འདོད་ན་བཀག་ཟིན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་
སེམས་ས་བརྒྱད་པ་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་
ཏེ༑ དག་ས་ལ་གནས་པའི་སེམས་དཔའ་ཡིན་པའི་ཕྱིར། འདོད་མི་ནུས་ཏེ།
མི་སློབ་པ་ཡིན་པའི་ཕྱིར་ཏེ། དགྲ་བཅོམ་པ་ཡིན་པའི་ཕྱིར་ཏེ། ཉོན་སྒྲིབ་སྤངས་
པའི་གང་ཟག་ཡིན་པའི་ཕྱིར། ཁ་ཅིག གཟུགས་སོགས་ལ་བདེན་ཞེན་མངོན་
གྱུར་བ་ལྡོག་པ་སོགས་རྟགས་ཞེ་བཞི་པོ་གང་རུང་རྒྱུད་ལ་ཐོབ་པའི་རྗེས་ཐོབ་ལུས་
ངག་གི་སྤྱོད་པ་ཁྱད་པར་ཅན་དང་ལྡན་པའི་སེམས་དཔའ་དེ་རྫོགས་བྱང་ལས་ཕྱིར་
མི་ལྡོག་པའི་རྟགས་ཐོབ་པའི་བྱང་སེམས་ཀྱི་དགེ་འདུན་གྱི་མཚན་ཉིད་ཟེར་ན། ཕྱིར་
མི་ལྡོག་གི་རྟགས་ཐོབ་པའི་བྱང་སེམས་སྦྱོར་ལམ་པའི་རྟོགས་པ་སྔོན་དུ་སོང་བའི་
མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། རྗེས་ཐོབ་ཡེ་ཤེས་ལ་གནས་
པའི་སེམས་དཔའ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། མཉམ་
གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཁ་ཅིག བྱང་
སེམས་སྦྱོར་ལམ་པ་དབང་རྣོན་ཡིན་ན་སྦྱོར་ལམ་པ་ཕྱིར་མི་ལྡོག་གི་རྟགས་ཐོབ་



པས་ཁྱབ། བྱང་སེམས་མཐོང་ལམ་པ་དབང་འབྲིང་ཡིན་ན་མཐོང་ལམ་པ་ཕྱིར་
མི་ལྡོག་གི་རྟགས་ཐོབ་པས་ཁྱབ། ཞེས་ཟེར་ན། དམ་བཅའ་སྔ་མ་ལ་ཐེག་ཆེན་
གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ལ་གནས་པའི་སེམས་དཔའ་དབང་
རྣོན་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ཐེག་
ཆེན་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་
ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། དེ་
བཞིན་དུ་དམ་བཅའ་གཉིས་པ་ལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ལ་གནས་པའི་སེམས་དཔའ་དབང་འབྲིང་ཆོས་ཅན། དེར་ཐལ། དེའི་
ཕྱིར། འདོད་ན། ཁྱོད་ཀྱིས་ཐེག་ཆེན་མཐོང་ལམ་པའི་རྒྱུད་ཀྱི་རྗེས་ཐོབ་ལུས་
ངག་གི་སྤྱོད་པ་ཁྱད་པར་ཅན་ཐོབ་པར་ཐལ། འདོད་པའི་ཕྱིར། ཁ་ཅིག ཕྱིར་
མི་ལྡོག་གི་རྟགས་ཐོབ་པའི་བྱང་སེམས་མཐོང་ལམ་པ་ཡིན་ན་མཐོང་ལམ་པ་ཕྱིར་
མི་ལྡོག་གི་རྟགས་ཐོབ་པས་ཁྱབ་ཟེར་ན། ཕྱིར་མི་ལྡོག་གི་རྟགས་ཐོབ་པའི་བྱང་
སེམས་སྦྱོར་ལམ་པའི་རྟོགས་པ་སྔོན་དུ་སོང་བའི་སྡུག་བསྔལ་ཆོས་བཟོད་ལ་གནས་
པའི་སེམས་དཔའ་ཆོས་ཅན། དེར་ཐལ། དེའི་ཕྱིར། འདོད་ན། ཁྱོད་ཀྱིས་
ཐེག་ཆེན་མཐོང་ལམ་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་
ཐལ། འདོད་པའི་ཕྱིར། འདོད་མི་ནུས་ཏེ། སྡུག་བསྔལ་ཆོས་བཟོད་ལ་གནས་
པའི་སེམས་དཔའ་ཡིན་པའི་ཕྱིར། ཁ་ཅིག བླ་མེད་རྫོགས་བྱང་ལས་ཕྱིར་
མི་ལྡོག་གི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་ཟེར་ན། དེ་མེད་པར་
199



ཐལ། བླ་མེད་རྫོགས་བྱང་ལས་ཕྱིར་མི་ལྡོག་གི་རྟགས་ཐོབ་པ་ལ་ཐེག་ཆེན་གྱི་
སྦྱོར་ལམ་ཐོབ་དགོས་པའི་ཕྱིར། ངེས་འབྱེད་ཡན་ལག་ནས་བཟུང་སྟེ། །ཞེས་
བཤད་པའི་ཕྱིར། ཁོ་ན་རེ། གཞི་ཤེས་ཀྱི་མ་མཐའི་ས་མཚམས་སྡུག་བསྔལ་
རྟག་པར་མེད་པ་མངོན་སུམ་དུ་རྟོགས་པ་ནས་འཇོག་རིགས་པར་ཐལ། མེད་
པའི་རྣམ་པ་ནས་བཟུང་སྟེ། །ཞེས་བཤད་པའི་ཕྱིར། འདོད་ན། ཉན་ཐོས་ཀྱི་
མཐོང་ལམ་སྡུག་བསྔལ་ཆོས་བཟོད་དེས་སྡུག་བསྔལ་རྟག་པར་མེད་པ་མངོན་སུམ་
དུ་རྟོགས་པར་ཐལ། འདོད་པའི་ཕྱིར། ཟེར་ན་མ་ཁྱབ། ཁོ་ན་རེ། བླ་མེད་
རྫོགས་བྱང་ལས་ཕྱིར་མི་ལྡོག་གི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་
པར་ཐལ། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་
ལམ་པ་དེས་རྫོགས་བྱང་ལས་ཕྱིར་མི་ལྡོག་གི་རྟགས་ཐོབ་པའི་ཕྱིར། དེར་ཐལ།
དེ་བླ་མེད་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རྟགས་ཡོད་པའི་ཕྱིར་ན་
མ་ཁྱབ། མ་གྲུབ་ན་དེར་ཐལ། དེ་བླ་མེད་རྫོགས་བྱང་ལས་ཕྱིར་མི་ལྡོག་པའི་
ཕྱིར། ཟེར་ན་མི་འཐད་དེ། ཚིགས་གསལ་ལས། རང་གི་རྒྱུད་ངེས་པའི་རྒྱུ་
མཚན་གཙོ་བོར་མཛད་པ་ཞིག་ན་ཐར་བའི་ཆ་དང་མཐུན་པའི་དགེ་བའི་རྩ་བ་འདི་
ཡང་ཕྱིར་མི་ལྡོག་པར་བརྗོད་མོད་ཀྱི་རང་གི་རྟོགས་པ་དང་འཚམས་པར་གཞན་
ཡིད་ཆེས་པར་བྱེད་པའི་ཡོན་ཏན་རྣམས་འདི་ལ་མེད་པས་ན་དེའི་ཕྱིར། རང་
ལ་དངོས་པོ་ངེས་ཀྱང་ངེས་པར་འབྱེད་པའི་རྟགས་བཟུང་སླ་བ་ཡང་མེད་པའི་ཕྱིར།
ཐ་སྙད་གདགས་པའི་གཞིར་མ་གྱུར་བས་ན་འདི་ཕྱིར་མི་ལྡོག་པའོ་ཞེས་གང་དུ་
200



ཡང་མ་གསུངས་སྟེ་ཞེས། ཐེག་ཆེན་གྱི་ཚོགས་ལམ་ནས་ཕྱིར་མི་ལྡོག་པ་ཡོད་
ཀྱང་ཕྱིར་མི་ལྡོག་པའི་རྟགས་ཐོབ་པ་མེད་པར་བཤད་པ་འདི་སྒྲ་ཇི་བཞིན་པ་ཡིན་
པར་རྗེ་ཐམས་ཅད་མཁྱེན་པས་བཤད་པ་ཡིན་པའི་ཕྱིར་དང༌། དེ་དང་མཐུན་
པར་རྣམ་བཤད་སྙིང་པོ་རྒྱན་ལས། གང་ཟག་གི་ཁྱད་པར་འགའ་ཞིག་རིགས་
ངེས་པ་ཡིན་ཡང་ཐེག་པ་ཆེན་པོའི་ཚོགས་ལམ་ནས་བཟུང་སྟེ་ལམ་གཞན་དུ་ཅུང་
ཟད་ཀྱང་མི་འགྲོ་ཞིང་ཐེག་པ་ཆེན་པོའི་སེམས་བསྐྱེད་ལས་ཉམས་པ་མི་སྲིད་པས་
བླ་ན་མེད་པའི་བྱང་ཆུབ་ངེས་པར་ཐོབ་པར་འགྱུར་བ་ཡིན་ཡང་ཕྱིར་མི་ལྡོག་པའི་
རྟགས་དང་ལྡན་པར་མི་བཞག་ལ། དེ་བཞིན་དུ་སྦྱོར་བའི་སྔོན་དུ་སྙིང་རྗེ་དང་།།
བཟོད་པ་དང་ནི་མོས་པ་དང་། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་
སུ་ཤེས་པར་བྱ། །ཞེས་གསུངས་པ་ལྟར་སྦྱོར་བ་སྒོམ་པའི་སྔ་རོལ་ནས་སེམས་
ཅན་ལ་དམིགས་པའི་སྙིང་རྗེ་ཆེ་བ་དང་བཟོད་པ་རྒྱ་ཆེ་བ་དང་ལྡན་པ་དང་། ཐེག་
པ་ཆེན་པོའི་ཆོས་རྒྱ་ཆེན་པོ་ལ་མོས་པ་དང་། སྦྱིན་པ་ལ་སོགས་པའི་དགེ་བ་རྒྱ་
ཆེན་པོ་སྤྱོད་པ་དང་ལྡན་པ་ནི་ཐེག་པ་ཆེན་པོའི་རིགས་དང་ལྡན་པ་ཡིན་ཡང་ཕྱིར་
མི་ལྡོག་པའི་རྟགས་ཐོབ་པར་མི་བཞག་གོ། །དེས་ན་འཆད་པར་འགྱུར་བའི་རྟགས་
དེ་དག་དང་ལྡན་པས་ན་ཕྱིར་མི་ལྡོག་ཐོབ་པར་བཞག་ལ། དེ་ལ་དབང་པོ་རྣོན་
པོས་ནི་སྦྱོར་ལམ་དྲོད་ནས་དང་། འབྲིང་པོས་ནི་མཐོང་ལམ་དང་། དབང་པོ་
ཇི་ལྟར་རྟུལ་ཡང་ས་བརྒྱད་པ་ནས་ཐོབ་པར་རྣམ་པར་བཞག་གོ། །ཞེས་བཤད་
པ་མི་འཐད་པར་ཐལ། ཕྱིར་མི་ལྡོག་གི་རྟགས་ཐོབ་པའི་བྱང་སེམས་ཚོགས་ལམ་
201



པ་ཡོད་པའི་ཕྱིར། གཞན་ཡང་། ཕྱིར་མི་ལྡོག་གི་རྟགས་ཐོབ་པའི་ལམ་མ་ཞུགས་
ཀྱི་གང་ཟག་ཡོད་པར་ཐལ། ཐེག་པ་ཆེན་པོར་རིགས་ངེས་པའི་སྙིང་རྗེ་ཆེན་པོ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་དེས་ཕྱིར་མི་ལྡོག་པའི་རྟགས་ཐོབ་པའི་
ཕྱིར། མ་གྲུབ་ན་སོང་། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པར་
སྒྲུབ་པའི་རྟགས་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་
རྫོགས་བྱང་ལས་ཕྱིར་མི་ལྡོག་པའི་ཕྱིར། མ་གྲུབ་ན་དེ་ཆོས་ཅན། ཁྱོད་རྫོགས་
བྱང་ལས་ཕྱིར་མི་ལྡོག་པར་ཐལ། ཁྱོད་ལམ་གཞན་གྱི་བར་མ་ཆོད་པར་རྫོགས་
པའི་བྱང་ཆུབ་མངོན་དུ་བྱེད་ངེས་ཀྱི་གང་ཟག་གང་ཞིག ཁྱོད་ཐེག་པ་ཆེན་
པོའི་རིགས་སད་པའི་གང་ཟག་ཡིན་པའི་ཕྱིར། རྩ་བར་འདོད་ན། རྣམ་བཤད་
སྙིང་པོ་རྒྱན་གྱི་ལུང་དྲངས་མ་ཐག་པ་དང་འགལ། གཞན་ཡང་། རྫོགས་བྱང་
ལས་ཕྱིར་མི་ལྡོག་པའི་བྱང་སེམས་ཚོགས་ལམ་པ་ཡིན་ན་ཚོགས་ལམ་པ་ཕྱིར་མི་
ལྡོག་པའི་རྟགས་ཐོབ་པས་ཁྱབ་པར་ཐལ། དེ་ཡིན་ན་ཕྱིར་མི་ལྡོག་གི་རྟགས་ཐོབ་
པས་ཁྱབ་པ་གང་ཞིག ཚོགས་ལམ་པ་ཕྱིར་མི་ལྡོག་གི་རྟགས་ཡོད་པའི་ཕྱིར།
རྟགས་ཕྱི་མ་མ་གྲུབ་ན་སོང་། དེར་ཐལ། ཕྱིར་མི་ལྡོག་གི་རྟགས་ཐོབ་པའི་བྱང་
སེམས་ཚོགས་ལམ་པ་ཡོད་པའི་ཕྱིར། རྩ་བར་འདོད་ན། རྫོགས་བྱང་ལས་ཕྱིར་
མི་ལྡོག་གི་བྱང་སེམས་སྦྱོར་ལམ་པ་ཡིན་ན་ཕྱིར་མི་ལྡོག་གི་རྟགས་ཐོབ་པས་ཁྱབ་
པར་ཐལ། འདོད་པའི་ཕྱིར། འདོད་ན། དྲོད་ཀྱི་ཡེ་ཤེས་སྐད་ཅིག་དང་པོ་ལ་
གནས་པའི་སེམས་དཔའ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་
202



ཐལ། བྱང་སེམས་སྦྱོར་ལམ་པ་ཡིན་པའི་ཕྱིར། འདོད་ན། དེ་ཆོས་ཅན། བྱང་
སེམས་ཀྱི་སྦྱོར་ལམ་རྗེས་ཐོབ་ཡེ་ཤེས་ཐོབ་པར་ཐལ། འདོད་པའི་ཕྱིར། འདོད་
མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག ཐེག་དམན་གྱི་ཕྱིར་མི་
ལྡོག་པའི་དགེ་འདུན་ཡོད་ཟེར་བ་ཡང་མི་འཐད་དེ། གནས་སྐབས་ཉན་ཐོས་སུ་
རིགས་ངེས་པའི་ཉན་ཐོས་སྦྱོར་ལམ་པ་དེ་ཐེག་དམན་གྱི་ཕྱིར་མི་ལྡོག་པའི་དགེ་
འདུན་ཡིན་པར་ཐལ། ཐེག་དམན་གྱི་ཕྱིར་མི་ལྡོག་པའི་དགེ་འདུན་ཡོད་པའི་ཕྱིར།
འདོད་ན། ཐེག་དམན་གྱི་ཕྱིར་མི་ལྡོག་པའི་རྟགས་ཐོབ་པའི་དགེ་འདུན་ཡོད་པར་
ཐལ། ཐེག་དམན་གྱི་ཕྱིར་མི་ལྡོག་པའི་དགེ་འདུན་ཡོད་པའི་ཕྱིར། འདོད་ན།
གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་སྦྱོར་ལམ་པ་དེས་ཐེག་དམན་
གྱི་ཕྱིར་མི་ལྡོག་གི་རྟགས་ཐོབ་པར་ཐལ། དེ་ཐེག་དམན་གྱི་དགེ་འདུན་ཡིན་པ་
གང་ཞིག འདོད་པ་དེའི་ཕྱིར། འདོད་ན། གནས་སྐབས་ཉན་ཐོས་སུ་རིགས་
ངེས་པའི་ཉན་ཐོས་སྦྱོར་ལམ་པ་དེ་ཐེག་དམན་གྱི་བྱང་ཆུབ་ལས་ཕྱིར་མི་ལྡོག་པར་
སྒྲུབ་པའི་རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན། ཐེག་
དམན་གྱི་བྱང་ཆུབ་ལས་ཕྱིར་མི་ལྡོག་པར་ཐལ་ལོ། །འདོད་ན། དེ་ཆོས་ཅན།
ཁྱོད་དེ་ལས་ཕྱིར་ལྡོག་པར་ཐལ། ཁྱོད་ཐེག་ཆེན་གྱི་ལམ་དུ་འཇུག་པའི་ཕྱིར།
ཁ་ཅིག བྱང་སེམས་སྦྱོར་ལམ་པ་དབང་རྣོན་དང་དབང་རྟུལ་གྱི་ཕྱིར་མི་ལྡོག་
གི་རྟགས་མ་ཐོབ། བྱང་སེམས་མཐོང་ལམ་པ་དབང་རྟུལ་གྱི་ཕྱིར་མི་ལྡོག་གི་
རྟགས་མ་ཐོབ་ཀྱང་བྱང་སེམས་སྒོམ་ལམ་པ་ཡིན་ན་ཕྱིར་མི་ལྡོག་གི་རྟགས་ཐོབ་
203



པས་ཁྱབ་ཏེ། སྙིང་པོ་རྒྱན་ལས། དབང་པོ་ཇི་ལྟར་རྟུལ་ཡང་ས་བརྒྱད་པ་ནས་
ཐོབ་པར་རྣམ་པར་བཞག་གོ། །ཞེས་གསུངས་པའི་ཕྱིར། དེ་ལྟ་མ་ཡིན་ན། སངས་
རྒྱས་འཕགས་པས་བྱང་སེམས་རྒྱུན་མཐའ་བས་ཐོབ་པའི་ཡོན་ཏན་ཐམས་ཅད་
ཐོབ་མ་མྱོང་བར་ཐལ། ས་གཉིས་པ་ལ་གནས་པའི་བྱང་སེམས་དབང་རྟུལ་གྱིས་
བྱང་སེམས་མཐོང་ལམ་པ་དབང་འབྲིང་གིས་ཐོབ་པའི་ཡོན་ཏན་ཐམས་ཅད་མ་
ཐོབ་པའི་ཕྱིར་ན་མ་ཁྱབ། མ་གྲུབ་ན། ས་གཉིས་པ་ལ་གནས་པའི་བྱང་སེམས་
དབང་རྟུལ་གྱིས་ཕྱིར་མི་ལྡོག་པའི་རྟགས་ཐོབ་པར་ཐལ། དེས་བྱང་སེམས་མཐོང་
ལམ་པ་དབང་འབྲིང་གིས་ཐོབ་པའི་ཡོན་ཏན་ཐམས་ཅད་ཐོབ་མྱོང་བ་གང་ཞིག
བྱང་སེམས་མཐོང་ལམ་པ་དབང་འབྲིང་གིས་ཕྱིར་མི་ལྡོག་གི་རྟགས་ཐོབ་པའི་ཕྱིར།
ཟེར་ན། སངས་རྒྱས་འཕགས་པས་བྱང་སེམས་རྒྱུན་མཐའ་བས་ཐོབ་པའི་ཡོན་
ཏན་ཐམས་ཅད་མ་ཐོབ་པར་ཐལ། བྱང་སེམས་མཐོང་ལམ་པ་དབང་རྟུལ་གྱིས་
བྱང་སེམས་སྦྱོར་ལམ་པ་དབང་རྣོན་གྱིས་ཐོབ་པའི་ཡོན་ཏན་ཐམས་ཅད་མ་ཐོབ་
པའི་ཕྱིར། ཁྱབ་པ་ཁས། མ་གྲུབ་ན། བྱང་སེམས་མཐོང་ལམ་པ་དབང་རྟུལ་
གྱིས་ཕྱིར་མི་ལྡོག་གི་རྟགས་ཐོབ་པར་ཐལ། དེས་བྱང་སེམས་སྦྱོར་ལམ་པ་དབང་
རྣོན་གྱིས་ཐོབ་པའི་ཡོན་ཏན་ཐམས་ཅད་ཐོབ་པ་གང་ཞིག བྱང་སེམས་སྦྱོར་
ལམ་པ་དབང་རྣོན་གྱིས་ཕྱིར་མི་ལྡོག་གི་རྟགས་ཐོབ་པའི་ཕྱིར། འཁོར་གསུམ།
ས་གཉིས་པ་ལ་གནས་པའི་བྱང་སེམས་དབང་རྟུལ་དེ་བྱང་སེམས་མཐོང་ལམ་པ་
དབང་འབྲིང་གི་རྟོགས་པ་སྔོན་དུ་སོང་བའི་གང་ཟག་ཡིན་པར་ཐལ། དེས་བྱང་
04



སེམས་མཐོང་ལམ་པ་དབང་འབྲིང་གིས་ཐོབ་པའི་ཡོན་ཏན་ཐམས་ཅད་ཐོབ་པའི་
ཕྱིར། འདོད་ན། དེ་ཆོས་ཅན། དེའི་རྟོགས་པ་སྔོན་དུ་སོང་བའི་གང་ཟག་མ་
ཡིན་པར་ཐལ། ཁྱོད་བྱང་སེམས་དབང་རྟུལ་ཡིན་པའི་ཕྱིར། ཁ་ཅིག ཐབས་
ཤེས་ཀྱི་རྟོགས་པ་བརྟན་པོ་ཐོབ་ན་སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་ཐོབ་
པས་ཁྱབ། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་བའི་བསམ་པ་
མངོན་གྱུར་སྐྱེ་མི་སྲིད་པའི་བྱང་ཆུབ་སེམས་དཔའ་ཡིན་ན་བསམ་པའི་སྒོ་ནས་
ཕྱིར་མི་ལྡོག་པས་ཁྱབ་ཟེར་ན། དམ་བཅའ་སྔ་མ་ལ། ཐེག་ཆེན་གྱི་སྦྱོར་ལམ་
བཟོད་པ་ལ་གནས་པའི་སེམས་དཔའ་དབང་རྟུལ་ཆོས་ཅན། དེར་ཐལ། དེའི་
ཕྱིར། མ་གྲུབ་ན་དེར་ཐལ། ཐེག་ཆེན་གྱི་སྦྱོར་ལམ་བཟོད་པ་ཐོབ་པའི་ཕྱིར།
འདོད་མི་ནུས་ཏེ། ཕྱིར་མི་ལྡོག་པའི་རྟགས་མ་ཐོབ་པའི་ཕྱིར། བྱང་སེམས་
སྦྱོར་ལམ་པ་དབང་རྟུལ་ཡིན་པའི་ཕྱིར། གཉིས་པ་ལ། བྱང་སེམས་སྦྱོར་ལམ་
པ་དབང་རྟུལ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རང་ཉིད་
འབའ་ཞིག་གི་དོན་དུ་གཉེར་བའི་བསམ་པ་མངོན་གྱུར་བ་རྒྱུད་ལྡན་གྱི་སེམས་དཔའ་
མེད་པའི་ཕྱིར་ཏེ། ཐེག་ཆེན་སེམས་བསྐྱེད་དོར་བའི་སེམས་དཔའ་མེད་པའི་ཕྱིར།
རོང་ཊིཀ་པ་ན་རེ། མ་དག་ས་བདུན་གྱི་སྐབས་སུ་སྦྱོར་བའི་སྒོ་ནས་ཕྱིར་མི་ལྡོག་
པའི་རྟགས་ཐོབ་ཀྱང་བསམ་པའི་སྒོ་ནས་ཕྱིར་མི་ལྡོག་པའི་རྟགས་མ་ཐོབ་སྟེ། རང་
ཉིད་འབའ་ཞིག་གི་དོན་དུ་ཐར་པ་དོན་གཉེར་དུ་གྱུར་བའི་བསམ་པ་རྒྱུད་ལྡན་གྱི་
བྱང་འཕགས་ཡོད་པའི་ཕྱིར་ཏེ། རྒྱུད་རྡོ་རྗེ་རྩེ་མོ་ལས། ཇི་སྲིད་ས་བརྒྱད་མ་
205



ཐོབ་པ། །དེ་སྲིད་ཐེག་པ་དམན་པས་འཇིགས་ཞེས་གསུངས་པའི་ཕྱིར། ཞེས་
ཟེར་ན། ཐེག་ཆེན་སེམས་བསྐྱེད་ལས་ཉམས་པའི་བྱང་འཕགས་ཡོད་པར་ཐལ།
རང་ཉིད་འབའ་ཞིག་གི་དོན་དུ་ཐར་པ་དོན་གཉེར་དུ་གྱུར་བའི་བསམ་པ་རྒྱུད་ལྡན་
གྱི་བྱང་འཕགས་ཡོད་པའི་ཕྱིར། ཁོ་ན་རེ། སྟོང་ཉིད་མངོན་སུམ་དུ་རྟོགས་པའི་
ཤེས་རབ་ལས་ཉམས་པའི་བྱང་འཕགས་ཡོད་པར་ཐལ། བདེན་འཛིན་མངོན་
འགྱུར་བ་རྒྱུད་ལྡན་གྱི་བྱང་འཕགས་ཡོད་པའི་ཕྱིར། ཁྱབ་པ་ཁས། ཟེར་ན་མི་
མཚུངས་ཏེ། སྟོང་ཉིད་མངོན་སུམ་དུ་རྟོགས་པའི་ཤེས་རབ་ལས་ཉམས་པ་སྲིད་
པར་ཐལ། ཐེག་ཆེན་སེམས་བསྐྱེད་ལས་ཉམས་པ་སྲིད་པའི་ཕྱིར། ཁོ་ན་རེ།
སྦྱོར་ལམ་བཟོད་པ་ལ་གནས་པའི་སེམས་དཔའ་དབང་རྟུལ་ཆོས་ཅན། རང་ཉིད་
འབའ་ཞིག་གི་དོན་དུ་ཐར་པ་དོན་གཉེར་དུ་གྱུར་བའི་བསམ་པ་མངོན་འགྱུར་བ་
སྐྱེ་བའི་གོ་སྐབས་ཟད་པར་བཅོམ་པར་ཐལ། དེ་འདྲ་བའི་བསམ་པ་མངོན་འགྱུར་
བ་སྐྱེ་མི་སྲིད་པའི་སེམས་དཔའ་ཡིན་པའི་ཕྱིར་ཟེར་ན། རྒྱུན་མཐའི་བར་ཆད་
མེད་ལམ་རང་རྒྱུད་ལ་སྐྱེ་ཁ་མའི་གང་ཟག་ཆོས་ཅན། ཤེས་སྒྲིབ་མངོན་འགྱུར་
བ་སྐྱེ་བའི་གོ་སྐབས་ཟད་པར་བཅོམ་པར་ཐལ། ཤེས་སྒྲིབ་མངོན་འགྱུར་བ་རང་
རྒྱུད་ལ་སྐྱེ་མི་སྲིད་པའི་གང་ཟག་ཡིན་པའི་ཕྱིར། འདོད་ན་ཤེས་སྒྲིབ་མངོན་འགྱུར་
བ་སྤང་བར་ཐལ། འདོད་པའི་ཕྱིར། །
206



སྦྱོར་ལམ་པ་སོགས་ཀྱི་ཕྱིར་མི་ལྡོག་པའི་རྟགས་བཤད་པ།
རང་ལུགས་ནི། གཟུགས་སོགས་ལ་བདེན་ཞེན་མངོན་འགྱུར་བ་ལྡོག་པ་སོགས་
རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་དེ་ཕྱིར་མི་ལྡོག་གི་རྟགས་ཐོབ་
པའི་བྱང་སེམས་ཀྱི་དགེ་འདུན་གྱི་མཚན་ཉིད། དབྱེ་ན་གསུམ། ས་མཚམས་
ཐེག་ཆེན་གྱི་སྦྱོར་དྲོད་ནས་རྒྱུན་མཐའི་བར་ན་ཡོད། རྩོད་སྤོང་གོ་སླའོ། །གཟུགས་
ལ་སོགས་ལ་ལྡོག་སོགས་རྟགས། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། ཐེག་ཆེན་གྱི་སྦྱོར་ལམ་རྗེས་ཐོབ་ཡེ་ཤེས་
ཐོབ་པའི་དྲོད་ལ་གནས་པའི་སེམས་དཔའ་དབང་རྣོན་ཆོས་ཅན། རྫོགས་པའི་
བྱང་ཆུབ་ལས་ཕྱིར་མི་ལྡོག་པ་ཡིན་ཏེ། གཟུགས་སོགས་ལ་བདེན་ཞེན་མངོན་
འགྱུར་བ་ལྡོག་པ་སོགས་རྟགས་ཉི་ཤུ་པོ་གང་རུང་རང་རྒྱུད་ལ་ཐོབ་པའི་སེམས་
དཔའ་ཡིན་པའི་ཕྱིར། གཉིས་པ་ལ་ཁ་ཅིག དྲོད་ལ་གནས་པའི་སེམས་དཔའ་
དབང་རྣོན་གྱིས་ཕྱིར་མི་ལྡོག་གི་རྟགས་ཐོབ་ཟེར་ན། དེ་ཆོས་ཅན། ཁྱོད་ཀྱིས་
བྱང་སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་
ཐོབ་པར་ཐལ། ཁྱོད་ཀྱིས་སྦྱོར་ལམ་པ་ཕྱིར་མི་ལྡོག་གི་རྟགས་ཐོབ་པའི་ཕྱིར།
མ་གྲུབ་ན། དེས་ཕྱིར་མི་ལྡོག་གི་རྟགས་ཐོབ་པ་འབུད། འདོད་ན། བྱང་སེམས་
སྒོམ་ལམ་པས་རྒྱུན་མཐའི་ཡེ་ཤེས་ཐོབ་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། ཁྱོད་བྱང་སེམས་རྒྱུན་མཐའ་བ་ཡིན་པར་ཐལ། ཁྱོད་རྒྱུན་
207



མཐའི་ཡེ་ཤེས་ཐོབ་པའི་སེམས་དཔའ་ཡིན་པའི་ཕྱིར། བྱང་སེམས་དབང་རྣོན་
གྱིས་དྲོད་ནས་ཕྱིར་མི་ལྡོག་གི་རྟགས་ཐོབ་བྱས་པ་ལ། ཁོ་ན་རེ། བྱང་སེམས་
དབང་རྣོན་ཆོས་ཅན། ཁྱོད་ཀྱིས་ཕྱིར་མི་ལྡོག་གི་རྟགས་ཐོབ་པར་ཐལ། ཁྱོད་
ཀྱིས་དྲོད་ནས་ཕྱིར་མི་ལྡོག་གི་རྟགས་ཐོབ་པའི་ཕྱིར། འདོད་མི་ནུས་ཏེ། བྱང་
སེམས་ཚོགས་ལམ་པ་དབང་རྣོན་དེ་ཁྱོད་ཡིན་པའི་ཕྱིར། ཟེར་ན་རྩ་བར་མ་ཁྱབ་
སྟེ༑ བྱང་སེམས་རྒྱུན་མཐའ་བ་ཆོས་ཅན། སངས་རྒྱས་པར་ཐལ། རང་གི་
སྐད་ཅིག་གཉིས་པར་སངས་རྒྱས་པའི་ཕྱིར་ཏེ། བྱང་སེམས་རྒྱུན་མཐའ་བ་ཡིན་
པའི་ཕྱིར། སྦྱོར་ལམ་པ་ཕྱིར་མི་ལྡོག་གི་རྟགས་ཡོད་བྱས་པ་ལ། ཁོ་ན་རེ། སྦྱོར་
ལམ་པ་དེས་རྫོགས་བྱང་ལས་ཕྱིར་མི་ལྡོག་གི་རྟགས་ཐོབ་པར་ཐལ། དམ་བཅའ་
དེ་འཐད་པའི་ཕྱིར། འདོད་ན། སྦྱོར་ལམ་པ་ཡིན་ན་རྫོགས་བྱང་ལས་ཕྱིར་མི་
ལྡོག་གི་རྟགས་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་ན། ཉན་
ཐོས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། ཟེར་ན་རྩ་བར་མ་ཁྱབ།
མཐོང་བའི་ལམ་ལ་བཟོད་པ་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་
ཐོབ་པའི་བྱང་སེམས་མཐོང་ལམ་པ་དབང་འབྲིང་ཆོས་ཅན། བླ་མེད་རྫོགས་བྱང་
ལས་ཕྱིར་མི་ལྡོག་པ་ཡིན་ཏེ། མཉམ་བཞག་ཤེས་བཟོད་སྐད་ཅིག་མ་བཅུ་དྲུག་
གིས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་སེམས་དཔའ་
ཡིན་པའི་ཕྱིར། གཉིས་པ་ལ། རོང་ཊིཀ་པ་ན་རེ། བྱང་སེམས་ཀྱི་མཐོང་ལམ་
208



མཉམ་བཞག་ཤེས་བཟོད་སྐད་ཅིག་མ་བཅུ་དྲུག་པོ་དེ་བྱང་སེམས་མཐོང་ལམ་པ་
དབང་འབྲིང་ཕྱིར་མི་ལྡོག་པའི་དགེ་འདུན་དུ་སྒྲུབ་པའི་རང་དོན་སྐབས་ཀྱི་རྟགས་
དང་། རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་བཅུ་དྲུག་པོ་དེ་བྱང་སེམས་
མཐོང་ལམ་པ་དབང་འབྲིང་ཕྱིར་མི་ལྡོག་པའི་དགེ་འདུན་དུ་སྒྲུབ་པའི་གཞན་དོན་
སྐབས་ཀྱི་རྟགས་ཡང་དག་ཡིན། བྱང་སེམས་མཐོང་ལམ་པ་དབང་འབྲིང་རྫོགས་
པའི་བྱང་ཆུབ་ལས་ཕྱིར་མི་ལྡོག་པར་སྒྲུབ་པའི་རྟགས་ཆོས་ཀྱི་འབྲེལ་བ་དེ་བྱང་
སེམས་མཐོང་ལམ་པ་རང་རྒྱུད་ཀྱི་སྟེང་དུ་ངེས་དགོས་ཞེས་ཟེར། དེ་ལྟར་ཡང་
རོང་ཊིཀ་པས། རྟགས་ཀྱི་ངོ་བོ་ནི་མཉམ་བཞག་དང་རྗེས་ཐོབ་གཉིས་ཏེ། ཕྱིར་
མི་ལྡོག་པར་ཡིད་ཆེས་པར་བྱེད་པའི་རྒྱུ་མཚན་འདི་གཉིས་ཁོ་ནར་ཟད་པའི་ཕྱིར།
མཉམ་བཞག་ནི་རྟགས་སུ་མི་བཟུང་སྟེ། ཅི་ལྟར་གཞན་ཡིད་ཆེས་པར་བྱེད་པ་
ཡིན་ཞེས་འབྱུང་བས་སོ། །ཞེ་ན་དེ་ནི་གཞན་ངོར་མཉམ་བཞག་ཁོ་ན་རྟགས་སུ་
མི་འགྱུར་བར་སྟོན་པ་ཡིན་གྱི་ཐམས་ཅད་དུ་རྟགས་སུ་མི་འགོད་པ་ནི་མ་ཡིན་ཏེ།
རང་ངོར་གདོན་མི་ཟ་བར་རྟགས་སུ་འགྱུར་བའི་ཕྱིར། ཞེས་དང་། ཡང་། རང་
དོན་དང་གཞན་དོན་གཉིས་སུ་ཡང་འགྱུར་ཏེ། ཞེས་དང་། གཉིས་ཀ་ལ་ཡང་
ཁྱབ་པ་རང་རྒྱུད་ལ་གཏན་ལ་ཕབ་དགོས་ཏེ། ཞེས་སོགས་འདི་ལྟར་སྨྲ་བ་ལ་ཁྱེད་
རང་གི་རྩ་བའི་གྲུབ་མཐའ་ལ་མཐོང་ལམ་ལ་མཉམ་བཞག་གིས་ཁྱབ་པར་སྨྲ་བ་
ནང་འགལ་ཏེ། མཉམ་བཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི་
རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཆོས་ཅན། ཁྱོད་ཀྱི་རྟགས་ཀྱིས་བྱང་
209



སེམས་མཐོང་ལམ་པ་དབང་འབྲིང་རྫོགས་པའི་བྱང་ཆུབ་ལས་ཕྱིར་མི་ལྡོག་པར་
སྒྲུབ་པའི་རྟགས་ཆོས་ཀྱི་འབྲེལ་བ་དེ་བྱང་སེམས་མཐོང་ལམ་པ་རང་རྒྱུད་ཀྱི་སྟེང་
དུ་ཚད་མས་ངེས་པར་ཐལ། ཁྱོད་དེ་ལྟར་སྒྲུབ་པའི་རྟགས་ཡང་དག་ཡིན་པའི་
ཕྱིར། འདོད་ན། དེ་ཆོས་ཅན། ཁྱོད་བྱང་སེམས་མཐོང་ལམ་པའི་རྒྱུད་ལ་
ཡོད་པར་ཐལ། འདོད་པའི་ཕྱིར། འདོད་ན་སོང་། བྱང་སེམས་མཐོང་ལམ་
པའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། བྱང་
སེམས་མཐོང་ལམ་པའི་རྒྱུད་ཀྱི་རྗེས་ཐོབ་ཡེ་ཤེས་དེ་བྱང་སེམས་ཀྱི་མཐོང་ལམ་
ཡིན་པར་ཐལ། འདོད་པའི་ཕྱིར། འདོད་ན། མཐོང་ལམ་ལ་མཉམ་བཞག་
གིས་མ་ཁྱབ་པར་ཐལ། འདོད་པའི་ཕྱིར། རྩ་བའི་རྟགས་གྲུབ་སྟེ། དེ་དེ་སྒྲུབ་
ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། མ་གྲུབ་ན་དེར་ཐལ།
རོང་ཊིཀ་པས། མཉམ་རྗེས་གཉིས་ཀ་ལས་གཞན་ལ་རྟགས་སུ་བཟུང་བྱ་ནི་རྗེས་
ཐོབ་ཡིན་པས་ཤེས་བཟོད་ཀྱི་མིང་གིས་ཉེ་བར་བཏགས་ནས་རྗེས་ཐོབ་ཡང་བཞེད་
དེ༑ ཞེས་གསུངས་པའི་ཕྱིར། འཁོར་གསུམ་གྱི་འཕྲེང་བ་འདི་རྣམས་ལ་རོང་
ཊིཀ་པ་ཐམས་ཅད་ཀྱི་ལན་གདབ་རྒྱུ་འདུག་མི་འདུག་རྟོགས་ཤིག གཞན་ཡང་།
བྱང་སེམས་མཐོང་ལམ་པ་དབང་འབྲིང་ཆོས་ཅན། བྱང་སེམས་མཐོང་ལམ་
པ་དབང་འབྲིང་རྫོགས་པའི་བྱང་ཆུབ་ལས་ཕྱིར་ལྡོག་མི་ལྡོག་གི་ཐེ་ཚོམ་ཟ་བའི་
གང་ཟག་ཡིན་པར་ཐལ། མཉམ་བཞག་ཤེས་བཟོད་སྐད་ཅིག་མ་བཅུ་དྲུག་པོ་
དེ་ཁྱོད་ཀྱི་ངོར་བྱང་སེམས་མཐོང་ལམ་པ་དབང་འབྲིང་རྫོགས་པའི་བྱང་ཆུབ་ལས་
210



ཕྱིར་མི་ལྡོག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར།
འདོད་ན། བྱང་སེམས་མཐོང་ལམ་པ་དབང་འབྲིང་གི་རྒྱུད་ལ་རང་ཉིད་རྫོགས་
པའི་བྱང་ཆུབ་ལས་ཕྱིར་ལྡོག་གམ་མི་ལྡོག་སྙམ་པའི་ཐེ་ཚོམ་མངོན་གྱུར་དུ་ཡོད་
པར་ཐལ། འདོད་པའི་ཕྱིར། འདོད་ན། མཐོང་ལམ་མཉམ་བཞག་ཡེ་ཤེས་
ལ་གནས་པའི་སེམས་དཔའི་རྒྱུད་ལ་དེ་འདྲ་བའི་ཐེ་ཚོམ་མངོན་གྱུར་དུ་ཡོད་པར་
ཐལ། འདོད་པ་གང་ཞིག མཐོང་ལམ་ཡིན་ན་མཉམ་བཞག་ཡིན་པས་ཁྱབ་
པའི་ཕྱིར། ལན་གྱིས་ཟློག་པར་མི་ནུས་པའི་ཐལ་འགྱུར་རོ། །བྱང་ཆུབ་ཇི་ལྟ་
དེ་བཞིན་དུ། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས།
དང་པོ་ནི། ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ཀྱང་དེས་
ཐ་སྙད་དུ་གདུལ་བྱའི་དོན་སྒྲུབ་ནུས་ཏེ། རྟོགས་པ་ཡེ་ཤེས་ཆོས་སྐུ་དོན་དམ་པར་
འཕེལ་འགྲིབ་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་པའི་ཕྱིར།
ཁ་ཅིག ཐེག་ཆེན་གྱི་སྒོམ་ལམ་བདེན་པར་མེད་ཀྱང་དེས་ཐ་སྙད་དུ་གདུལ་
བྱའི་འདོད་དོན་སྒྲུབ་ནུས་ཏེ། རྟོགས་པ་ཡེ་ཤེས་ཆོས་སྐུ་དོན་དམ་པར་མེད་ཀྱང་
དེས་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་པའི་ཕྱིར། ཞེས་ཟེར་ན། ཁོ་
ན་རེ། སེམས་ཙམ་པས་ཡེ་ཤེས་ཆོས་སྐུ་བདེན་མེད་དུ་ཁས་ལེན་པར་ཐལ། སྦྱོར་
བ་དེ་འཐད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་དུ་ཁས་ལེན་པའི་
ཕྱིར། གཞན་གྱི་ཆོས་རྣམས་ཀྱང་ཡོད་ལ། ཞེས་གསུངས་པའི་ཕྱིར། གཉིས་
པ་ནི། ཁ་ཅིག སྐབས་འདིའི་འགྲེལ་བར་ཆོས་ཀྱི་སྐུ་ལ་སོགས་པའི་རང་
211



བཞིན་གྱི་སངས་རྒྱས་ཀྱི་བདག་པོ་ཙམ་གྱི་གདུལ་བྱའི་སྐྱེ་བོ་རྣམས་ཀྱི་བསོད་ནམས་
དང་ཡེ་ཤེས་ཀྱི་རྗེས་སུ་མཐུན་པར་དོན་ཁྱད་པར་ཅན་སྣང་བའི་སེམས་བསྐྱེད་པའི་
སྒོ་ནས་ཞེས་སོགས་དང་། དེའི་ཐད་ཀྱི་ཊིཀར་སོགས་སྒྲས་ཆོས་སྐུས་ལོངས་
སྐུའི་བདག་རྐྱེན་དང་། ལོངས་སྐུས་སྤྲུལ་སྐུའི་བདག་རྐྱེན་བྱེད་པ་སྡུད་དོ་ཞེས་
གསུངས་པ་ལ་བརྟེན་ནས་བྱང་སེམས་རྒྱུན་མཐའ་བས་ཡེ་ཤེས་ཆོས་སྐུ་དང་ལོངས་
སྐུ་སྤྲུལ་སྐུ་རྣམས་རིམས་ཅན་དུ་མངོན་དུ་བྱེད་ཟེར་བ་མི་འཐད་དེ། དེ་ལྟར་འདོད་
པ་སྐབས་བརྒྱད་པའི་ཊིཀ་ཀ་དང་འགལ་བའི་ཕྱིར། ལུང་དེའི་དོན་ནི། ཡེ་ཤེས་
ཆོས་སྐུས་རང་འབྲས་ལོངས་སྐུའི་བདག་རྐྱེན་དང་། ལོངས་སྐུས་རང་འབྲས་
སྤྲུལ་སྐུའི་བདག་རྐྱེན་བྱེད་པའི་དོན་ཡིན་པའི་ཕྱིར། སྐྱེ་བ་དང་ནི་འགག་པ་དང་།།
ཞེས་སོགས་ཀྱི་སྐབས་སུ། ཁ་ཅིག བྱང་སེམས་སྒོམ་ལམ་པ་ཆོས་ཅན། རྫོགས་
བྱང་ལས་ཕྱིར་མི་ལྡོག་ཏེ། ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་
རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་སེམས་དཔའ་ཡིན་པའི་ཕྱིར།
ཟེར་ན། བྱང་སེམས་སྒོམ་ལམ་པ་ཆོས་ཅན། ཟབ་མོ་རྣམ་པ་བརྒྱད་ཐུགས་
སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་
སེམས་དཔའ་མ་ཡིན་པར་ཐལ། ཁྱོད་སྒོམ་ལམ་པ་ཕྱིར་མི་ལྡོག་གི་རྟགས་ཐོབ་
པའི་སེམས་དཔའ་མ་ཡིན་པའི་ཕྱིར་ཏེ། ཕྱིར་མི་ལྡོག་གི་རྟགས་མ་ཐོབ་པའི་བྱང་
སེམས་སྒོམ་ལམ་པ་དེ་ཁྱོད་ཡིན་པའི་ཕྱིར། རང་ལུགས་ནི་རྗེས་ཐོབ་ཡེ་ཤེས་
ལ་གནས་པའི་བྱང་སེམས་ས་བརྒྱད་པ་བ་ཆོས་ཅན། རྫོགས་པའི་བྱང་ཆུབ་ལས་
212



ཕྱིར་མི་ལྡོག་པ་ཡིན་ཏེ། ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་
རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་སེམས་དཔའ་ཡིན་པའི་ཕྱིར།
ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་
པ་ཁྱད་པར་ཅན་ཐོབ་པའི་རྗེས་ལ་མངོན་རྟོགས་ལ་གནས་པའི་སེམས་དཔའ་དེ་
ཕྱིར་མི་ལྡོག་གི་རྟགས་ཐོབ་པའི་བྱང་སེམས་སྒོམ་ལམ་པའི་མཚན་ཉིད། རྩོད་
པ་སྤོང་བ་ལ་ཁོ་ན་རེ། ས་གསུམ་པའི་བར་ཆད་མེད་ལམ་ལ་གནས་པའི་སེམས་
དཔའ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་
དེར་ཐལ། ཁྱོད་ཀྱིས་ཐེག་ཆེན་གྱི་སྒོམ་ལམ་རྗེས་ཐོབ་ཡེ་ཤེས་ཐོབ་པ་གང་ཞིག
ཁྱོད་བྱང་སེམས་སྒོམ་ལམ་པ་དབང་རྣོན་ཡིན་པའི་ཕྱིར། འདོད་ན། དེ་ཆོས་
ཅན། ཆོས་ཅན་ཀུན་རྫོབ་པ་ཐུགས་སུ་ཆུད་པའི་གང་ཟག་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཆོས་ཉིད་ལ་གཉིས་སྣང་ནུབ་པའི་སེམས་དཔའ་
ཡིན་པའི་ཕྱིར། ཟེར་ན། ས་གསུམ་པའི་བར་ཆད་མེད་ལམ་ལ་གནས་པའི་
སེམས་དཔའི་རྒྱུད་ལ་ཆོས་ཅན་ཀུན་རྫོབ་པ་རྟོགས་པའི་བློ་མེད་པར་ཐལ། དེ་
ཆོས་ཅན་ཀུན་རྫོབ་པ་ཐུགས་སུ་ཆུད་པའི་གང་ཟག་མ་ཡིན་པའི་ཕྱིར། རྟགས་
ཁས། འདོད་མི་ནུས་ཏེ། དེའི་རྒྱུད་ལ་ས་གསུམ་པའི་བར་ཆད་མེད་ལམ་རྟོགས་
པའི་བློ་ཡོད་པའི་ཕྱིར་ཏེ། དེའི་རྒྱུད་ལ་དེ་རྟོགས་པའི་རང་རིག་ཡོད་པའི་ཕྱིར།
དེས་ཟབ་མོ་རྣམ་པ་བརྒྱད་ཐུགས་སུ་མ་ཆུད་ཟེར་ན། དེ་ཆུད་པར་ཐལ། དེས་
དེ་བཞིན་ཉིད་ཟབ་མོ་ཐུགས་སུ་ཆུད་པའི་ཕྱིར། དེས་དེ་བཞིན་ཉིད་ཐུགས་སུ་ཆུད་
213



པའི་ཕྱིར། ཁ་ཅིག་མ་ཁྱབ་སྟེ། དེ་བཞིན་ཉིད་ཟབ་མོ་ཀུན་རྫོབ་བདེན་པ་ཡིན་
པའི་ཕྱིར། ཞེས་ཟེར་བ་ནི་ཚིག་ཙམ་ལ་འཆལ་བའོ། །
སྲིད་ཞི་མཉམ་ཉིད་ཀྱི་སྦྱོར་བ་བཤད་པ།
ཆོས་རྣམས་རྨི་ལམ་འདྲ་བའི་ཕྱིར། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། དག་པ་ས་གསུམ་གྱི་ཡེ་ཤེས་ཆོས་ཅན།
སྲིད་ཞི་མཉམ་ཉིད་ཀྱི་སྦྱོར་བ་ཡིན་ཏེ། སྲིད་ཞི་བདེན་སྟོང་དུ་རྟོགས་པའི་སྒོ་ནས་
རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་མངོན་གྱུར་བ་སྐྱེ་བའི་གོ་སྐབས་
ཟད་པར་བཅོམ་པའི་དག་སའི་ཡེ་ཤེས་ཡིན་པའི་ཕྱིར། སྲིད་ཞི་ཆོས་ཅན། བདེན་
པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན་རྨི་ལམ་བཞིན། ཁོ་ན་རེ།
ལས་འབྲས་མེད་པར་ཐལ། ལས་འབྲས་བདེན་པར་མེད་པའི་ཕྱིར། ཟེར་ན་
མ་ཁྱབ་སྟེ། ལས་འབྲས་བདེན་པར་མེད་ན་ལས་འབྲས་མེད་པར་ཐལ་བ་ལ་སོགས་
པའི་ཀླན་ཀའི་ལན་མདོ་ལས་བསྟན་ཅིང་བསྟན་པ་དེར་ཀླན་ཀ་སྤོང་ནུས་པའི་ཕྱིར།
གཉིས་པ་ནི་ཁ་ཅིག སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་སེམས་
དཔའི་རྣལ་འབྱོར་སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད། ཟེར་ན། ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་ །
214



ན༑ དག་སའི་ཡེ་ཤེས་ཡིན་པར་ཐལ། འདོད་པའི་ཕྱིར། ཁྱབ་སྟེ། འགྲེལ་
ཆེན་ལས་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱ་བའི་ཕྱིར་ཞེས་
གསུངས་པའི་ཕྱིར། ཁ་ཅིག སྲིད་ཞི་བདེན་སྟོང་མངོན་སུམ་དུ་རྟོགས་པའི་
དག་སའི་རྣལ་འབྱོར་སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད། ཟེར་ན། བྱང་
སེམས་ས་བརྒྱད་པ་བའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དག་སའི་ཡེ་ཤེས་ཡིན་པའི་
ཕྱིར། འདོད་ན། མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། རྟོག་པ་ཡིན་པའི་ཕྱིར། ཁ་ཅིག དག་སའི་ཡེ་ཤེས་གང་ཞིག གཙོ་
བོར་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ་སྲིད་ཞི་མཉམ་ཉིད་
ཀྱི་སྦྱོར་བའི་མཚན་ཉིད་ཟེར་ན། ས་བརྒྱད་པ་བའི་རྒྱུད་ཀྱི་སྦྱིན་པའི་ཉམས་ལེན་
གྱི་བྱ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་
དེར་ཐལ། དག་སའི་རྣལ་འབྱོར་ཡིན་པའི་ཕྱིར། འདོད་ན། ཡེ་ཤེས་ཀྱི་ཚོགས་
ཡིན་པར་ཐལ། འདོད་པའི་ཕྱིར། འདོད་ན། བསོད་ནམས་ཀྱི་ཚོགས་ཡིན་ན་
ཡེ་ཤེས་ཀྱི་ཚོགས་ཡིན་དགོས་པར་ཐལ། འདོད་པའི་ཕྱིར། རང་ལུགས་ནི།
སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་
རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་མངོན་གྱུར་བ་སྐྱེ་བའི་གོ་སྐབས་
ཟད་པར་བཅོམ་པའི་དག་སའི་རྣལ་འབྱོར་སྲིད་ཞི་མཉམ་ཉིད་ཀྱི་སྦྱོར་བའི་མཚན་
ཉིད། ཁོ་ན་རེ། ས་བརྒྱད་པའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་ །
215



བྱ་དེའི་ཕྱིར། འདོད་ན། དེ་ཆོས་ཅན། རྗེས་ཐོབ་ཀྱི་གནས་སྐབས་སུ་བདེན་
འཛིན་མངོན་འགྱུར་བ་སྐྱེ་བའི་གོ་སྐབས་ཟད་པར་བཅོམ་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། རྗེས་ཐོབ་ཀྱི་གནས་སྐབས་སུ་བདེན་འཛིན་
མངོན་འགྱུར་བ་མི་སྐྱེ་བར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་
ཏེ༑ ས་གཉིས་པའི་རྗེས་ཐོབ་ཡེ་ཤེས་ལ་གནས་པའི་བྱང་སེམས་སྒོམ་ལམ་པའི་
རྒྱུད་ལ་བདེན་འཛིན་མངོན་འགྱུར་དུ་ཡོད་པའི་ཕྱིར། ཡང་ཁོ་ན་རེ། ས་བརྒྱད་
པའི་ཡེ་ཤེས་ཆོས་ཅན། བདེན་འཛིན་མངོན་འགྱུར་བ་བཅོམ་པའི་ཡེ་ཤེས་ཡིན་
པར་ཐལ། རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་མངོན་འགྱུར་བ་སྐྱེ་
བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་ཡིན་པའི་ཕྱིར། འདོད་ན།
བདེན་འཛིན་མངོན་གྱུར་བ་སྤངས་པའི་ཡེ་ཤེས་ཡིན་པར་ཐལ། འདོད་པའི་ཕྱིར།
ཡང་ཁོ་ན་རེ། ཐེག་ཆེན་གྱི་སྒོམ་ལམ་ཆེན་པོའི་ཆུང་ངུ་ལ་གནས་པའི་སེམས་
དཔའི་རྒྱུད་ལ་བདེན་འཛིན་མངོན་གྱུར་དུ་མེད་པར་ཐལ། ས་བརྒྱད་པ་ལ་གནས་
པའི་སེམས་དཔའི་རྒྱུད་ལ་བདེན་འཛིན་མངོན་གྱུར་དུ་མེད་པའི་ཕྱིར། མ་གྲུབ་
ན༑ མཚན་ཉིད་དེ་འཐད་པར་བུད། འདོད་མི་ནུས་ཏེ། ཉན་ཐོས་ཀྱི་སྒོམ་
ལམ་ཆེན་པོའི་ཆུང་ངུ་ལ་གནས་པའི་ཉན་ཐོས་འཕགས་པའི་རྒྱུད་ལ་གང་ཟག་གི་
བདག་འཛིན་མངོན་གྱུར་དུ་ཡོད་པའི་ཕྱིར་ཟེར་ན་མ་ཁྱབ།
26



ཞིང་དག་པ་དང་ཐབས་མཁས་སྦྱོར་བ་བཤད་པ།
སེམས་ཅན་འཇིག་རྟེན་དེ་བཞིན་དུ། །ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། ས་བརྒྱད་པའི་ཡེ་ཤེས་ཆོས་ཅན།
ཞིང་དག་པའི་སྦྱོར་བ་ཡིན་ཏེ། སངས་རྒྱས་ཀྱི་སྣོད་བཅུད་ཀྱི་ཞིང་ཁྱད་པར་ཅན་
འགྲུབ་པའི་སྨོན་ལམ་ལ་སོགས་པའི་དགེ་རྩའི་ནུས་པ་མཐུ་ཅན་དུ་གྱུར་བའི་དག་
སའི་རྣལ་འབྱོར་ཡིན་པའི་ཕྱིར། ཁ་ཅིག དག་སའི་རྣལ་འབྱོར་གང་ཞིག
གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ་ཞིང་དག་
པའི་སྦྱོར་བའི་མཚན་ཉིད་ཟེར་ན། ས་བརྒྱད་པའི་བར་ཆད་མེད་ལམ་ཆོས་ཅན།
གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པར་ཐལ། ཞིང་
དག་པའི་སྦྱོར་བ་ཡིན་པའི་ཕྱིར་ཏེ། དག་སའི་རྣལ་འབྱོར་ཡིན་པའི་ཕྱིར། འདོད་
མི་ནུས་ཏེ། གཙོ་བོར་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་
ཕྱིར་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར། རང་ལུགས་
ནི༔ རང་གང་དུ་སངས་རྒྱས་འགྱུར་གྱི་ཞིང་ཁྱད་པར་ཅན་འགྲུབ་པའི་སྨོན་ལམ་
ལ་སོགས་པའི་དགེ་རྩའི་ནུས་པ་མཐུ་ཅན་དུ་གྱུར་བའི་དག་སའི་རྣལ་འབྱོར། ཞིང་
དག་པའི་སྦྱོར་བའི་མཚན་ཉིད། རྩོད་སྤོང་རྟགས་སླའོ། །ཡུལ་དང་སྦྱོར་བ་ཅན་
འདི་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཐབས་མཁས་
སྦྱོར་བ་ལ་བཅུ་ཡོད་དེ། བདུད་བཞི་མངོན་གྱུར་བ་ལས་འདས་པའི་ཐབས་མཁས་
217
44
+
I



པ་ལ་ཁ་ཅིག དག་སའི་རྣལ་འབྱོར་གང་ཞིག་གཙོ་བོར་སྤྲུལ་སྐུའི་ལག་རྗེས་
འཇོག་བྱེད་ཀྱི་རིགས་སུ་གནས་པ་དེ་ཐབས་མཁས་སྦྱོར་བའི་མཚན་ཉིད་ཟེར་ན།
ས་བརྒྱད་པའི་བར་ཆད་མེད་ལམ་ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ།
མཚོན་བྱ་དེའི་ཕྱིར། འདོད་མི་ནུས་ཏེ། གཙོ་བོར་ཡེ་ཤེས་ཆོས་སྐུའི་ལག་རྗེས་
འཇོག་བྱེད་ཀྱི་རིགས་སུ་གནས་པའི་ཕྱིར་ཏེ། ཐེག་ཆེན་གྱི་སྒོམ་ལམ་བར་ཆད་
མེད་ལམ་ཡིན་པའི་ཕྱིར། ཁ་ཅིག འཕྲིན་ལས་ཕུན་ཚོགས་འགྲུབ་པའི་རྒྱུའི་
དགེ་རྩའི་ནུས་པ་མཐུ་ཅན་དུ་གྱུར་བའི་དག་སའི་རྣལ་འབྱོར། ཐབས་མཁས་
སྦྱོར་བའི་མཚན་ཉིད་ཟེར་ན། མི་འཐད་དེ། ས་བརྒྱད་པ་ན་འཕྲིན་ལས་ཕུན་
ཚོགས་ཡོད་པའི་ཕྱིར། རང་ལུགས་ལ་འབད་རྩོལ་རགས་པ་ཞི་བའི་སྒོ་ནས་འཕྲིན་
ལས་ལྷུན་གྱིས་འགྲུབ་པའི་དག་སའི་རྣལ་འབྱོར། ཐབས་མཁས་སྦྱོར་བའི་མཚན་
ཉིད། དབྱེ་ན་བཅུ་ཡོད། ས་མཚམས་དག་པ་ས་གསུམ་ན་ཡོད། རྩོད་པ་སྤོང་
བ་ལ་ཁོ་ན་རེ། ས་བརྒྱད་པའི་བར་ཆད་མེད་ལམ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། གཙོ་བོར་སྤྲུལ་སྐུའི་
ལག་རྗེས་འཇོག་བྱེད་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ།
སྤྲུལ་སྐུའི་རྗེས་སུ་བྱུང་བའི་ཐབས་མཁས་སྦྱོར་བ་ཆོས་ཅན། དེར་ཐལ། དེའི་
ཕྱིར། འདོད་ན། དེ་ཆོས་ཅན། སྤྲུལ་སྐུའི་སྔ་རོལ་དུ་བྱུང་བར་ཐལ། འདོད་
པའི་ཕྱིར།
218



བདུད་བཞི་དང་དེ་དག་བཅོམ་ཚུལ་བཤད་པ།
བར་ཆད་ཀྱི་ཆོས་ལས་ཡང་དག་པར་བརྒལ་བས་ལྷ་ལ་སོགས་པའི་བདུད་ལས་
འདས་པ་དང་། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ས་བཅུ་
པའི་ཡེ་ཤེས་ཆོས་ཅན། བདུད་བཞི་མངོན་གྱུར་བ་ལས་འདས་པ་ཡིན་ཏེ། བདུད་
ཀྱིས་བར་ཆད་བྱ་བར་ནུས་པ་སོགས་བར་ཆད་ཀྱི་ཆོས་ལས་རྣལ་འབྱོར་གྱིས་
སྟོབས་ཀྱི་ཡང་དག་པར་བརྒལ་བའི་དག་སའི་ཡེ་ཤེས་ཡིན་པའི་ཕྱིར། གཉིས་
པ་ལ་ཁ་ཅིག རང་རྒྱུད་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་
པོ་གང་ཞིག གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་བར་དུ་
གཅོད་པའི་སྒྲིབ་པའི་རིགས་སུ་གནས་པ་དེ། ཕུང་པོའི་བདུད་ཀྱི་མཚན་ཉིད།
སེམས་རྒྱུད་རབ་ཏུ་མ་ཞི་བར་བྱེད་པའི་སེམས་བྱུང་གང་ཞིག གཙོ་བོར་དམན་
པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་
གནས་པ་དེ་ཉོན་མོངས་པའི་བདུད་ཀྱི་མཚན་ཉིད། སྲོག་གི་དབང་པོ་རང་དབང་
མེད་པར་འགགས་པའི་ཆ་གང་ཞིག གཙོ་བོར་གཉིས་ཀའི་ཆ་ལས་རྣམ་པར་
གྲོལ་བའི་དགྲ་བཅོམ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་
པ་དེ་འཆི་བདག་གི་བདུད་ཀྱི་མཚན་ཉིད། བདུད་བཞིའི་ནང་ཚན་གང་ཞིག་བདུད་
གཞན་གསུམ་ལས་འདའ་བ་ལ་བར་དུ་གཅོད་པར་བྱེད་པ་ལྷའི་བུའི་བདུད་ཀྱི་མཚན་
ཉིད། ཟེར་ན། སོ་སོ་སྐྱེ་བོའི་རྒྱུད་ཀྱི་ཉོན་མོངས་ཆོས་ཅན། ཕུང་པོའི་བདུད་
219



•-
ཡིན་པར་ཐལ། ཉེར་ལེན་གྱི་ཕུང་པོ་ཡིན་པའི་ཕྱིར། ཁྱབ་སྟེ། ཉན་ས་ལས།
དེ་ལ་ཕུང་པོའི་བདུད་ནི་ཉེ་བར་ལེན་པའི་ཕུང་པོ་ལྔའོ། །ཞེས་གསུངས་པའི་ཕྱིར།
འདོད་ན་སོང་། དེ་ཆོས་ཅན། གཙོ་བོར་དམན་པའི་ལྷག་མེད་མྱང་འདས་ཐོབ་
པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་མ་ཡིན་པར་ཐལ། གཙོ་
བོར་དམན་པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་
རིགས་སུ་གནས་པ་ཡིན་པའི་ཕྱིར། མ་གྲུབ་ན། དེར་ཐལ། ཉོན་མོངས་པའི་
བདུད་ཡིན་པའི་ཕྱིར། འདོད་ན་སོང་། དེ་ཆོས་ཅན། དེ་ཡིན་པར་ཐལ། ཕུང་
པོའི་བདུད་ཡིན་པའི་ཕྱིར། ཉོན་མོངས་དང་མཚུངས་ལྡན་གྱི་གཙོ་སེམས་ཆོས་
ཅན། སེམས་རྒྱུད་རབ་ཏུ་མ་ཞི་བར་བྱེད་པའི་སེམས་བྱུང་ཡིན་པར་ཐལ། ཉོན་
མོངས་པའི་བདུད་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཉོན་
སྒྲིབ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། གཙོ་སེམས་
ཡིན་པའི་ཕྱིར། གཞན་ཡང་ཉོན་མོངས་ཀྱི་ས་བོན་ཆོས་ཅན། སེམས་རྒྱུད་རབ་
དུ་མ་ཞི་བར་བྱེད་པའི་སེམས་བྱུང་ཡིན་པར་ཐལ། ཉོན་མོངས་པའི་བདུད་ཡིན་
པའི་ཕྱིར་ཏེ། ཉོན་སྒྲིབ་ཡིན་པའི་ཕྱིར། འདོད་མི་ནུས་ཏེ། ལྡན་མིན་འདུ་བྱེད་
ཡིན་པའི་ཕྱིར། གཞན་ཡང་། ལྷག་མེད་མྱང་འདས་ལ་གནས་པའི་ཉན་ཐོས་
དགྲ་བཅོམ་པ་དེས་ཕུང་པོའི་བདུད་བཅོམ་པ་དང་གཉིས་ཀའི་ཆ་ལས་རྣམ་པར་
གྲོལ་བའི་ཉན་ཐོས་དགྲ་བཅོམ་གྱིས་འཆི་བདག་གི་བདུད་བཅོམ་པར་ཐལ། མཚན་
ཉིད་དང་པོ་དང་གསུམ་པ་དེ་འཐད་པའི་ཕྱིར། འདོད་མི་ནུས་ཏེ། ཕུང་པོའི་
220



བདུད་བཅོམ་ན་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་
བྱུང་བའི་ཡིད་ལུས་དེ་སྤོང་དགོས། འཆི་བདག་གི་བདུད་བཅོམ་ན་བསམ་གྱིས་
མི་ཁྱབ་པའི་འཆི་འཕོ་སྤོང་དགོས་པའི་ཕྱིར། གཞན་ཡང་། འདོད་ཆགས་ཆོས་
ཅན། ལྷའི་བུའི་བདུད་ཡིན་པར་ཐལ། བདུད་བཞིའི་ནང་ཚན་གང་ཞིག བདུད་
གཞན་གསུམ་ལས་འདའ་བ་ལ་བར་དུ་གཅོད་བྱེད་ཡིན་པའི་ཕྱིར། ཁྱབ་པ་ཁས།
དང་པོ་གྲུབ་སྟེ། ཉོན་མོངས་པའི་བདུད་ཡིན་པའི་ཕྱིར། གཉིས་པ་གྲུབ་སྟེ། སངས་
རྒྱས་ཐོབ་པ་ལ་བར་དུ་གཅོད་བྱེད་ཡིན་པའི་ཕྱིར། འདོད་མི་ནུས་ཏེ། ཉོན་མོངས་
པའི་བདུད་ཡིན་པའི་ཕྱིར། གཞན་ཡང་། ཐེག་ཆེན་གྱི་མཐོང་ལམ་རྣམ་གྲོལ་
ལམ་ལ་གནས་པའི་སེམས་དཔའ་ཡིན་ན། འཆི་བདག་གི་བདུད་བཅོམ་པས་ཁྱབ་
པར་ཐལ། དེ་ཡིན་ན་ལས་ཉོན་གྱི་དབང་གིས་འཁོར་བར་སྐྱེ་འཆི་སྤངས་པས་
ཁྱབ། འཆི་བདག་གི་བདུད་ཡིན་ན་ལས་ཉོན་གྱི་དབང་གིས་སྲོག་གི་དབང་པོ་རང་
དབང་མེད་པར་འགགས་པའི་ཆ་ཡིན་དགོས་པའི་ཕྱིར། རྟགས་ཕྱི་མ་དངོས།
འདོད་མི་ནུས་ཏེ། འཆི་བདག་གི་བདུད་བཅོམ་ན་བསམ་གྱིས་མི་ཁྱབ་པའི་འཆི་
འཕོ་སྤངས་དགོས་པའི་ཕྱིར། བདུད་བཞི་བཅོམ་པའི་ས་མཚམས་གསེར་ཕྲེང་
ལས། ཉོན་མོངས་པའི་བདུད་ས་བརྒྱད་པ་ནས་བཅོམ། འཚི་བདག་གི་བདུད་
ལ་ལས་ཉོན་གྱིས་འཆི་འཕོ་བ་ས་དང་པོ་ནས་མེད་ཀྱང་ཡིད་ལུས་ཀྱི་འཆི་འཕོ་བ་
སངས་རྒྱས་མ་ཐོབ་བར་དུ་མི་ལྡོག་པས་འཆི་བདག་གི་བདུད་དང༌། ཕུང་པོའི་
བདུད་སངས་རྒྱས་ཀྱི་ས་ཁོ་ནར་བཅོམ། ལྷའི་བུའི་བདུད་ཀྱང་བདུད་གཞན་གསུམ་
21



ལས་འདའ་བ་ལས་བར་ཆད་བྱེད་པས་སངས་རྒྱས་ཀྱི་ས་ཁོ་ནར་བཅོམ་ཞེས་
གསུངས་པ་ཡིན་ཏེ། རྒྱུད་བླ་མར། འཆི་མེད་ཞི་བའི་གནས་ཐོབ་ལ། །འཆི་
བདུད་རྒྱུ་བ་མེད་ཕྱིར་རོ། །ཞེས་ཐུབ་པའི་ཆོས་སྐུ་དག་པའི་སྒྲུབ་བྱེད་དུ་གསུངས་
པའི་ཕྱིར་ཞེས་པ། དེ་རྣམས་སྒྲ་ཇི་བཞིན་དུ་ཁས་མི་ལེན་ཏེ། བྱང་སེམས་ས་
བརྒྱད་པ་ཡིན་ན། ཉོན་སྒྲིབ་སྤངས་པས་མ་ཁྱབ་པའི་ཕྱིར་དང་། ཕྱིར་མི་ལྡོག་
གི་རྟགས་ཐོབ་ནས་ལྷའི་བུའི་བདུད་བཅོམ་པར་རྣམ་བཤད་སྙིང་རྒྱན་ལས་གསུངས་
པ་ལྟར་འཐད་པའི་ཕྱིར། འོག་ནས་འཆད་པའི་རྣམ་བཤད་སྙིང་པོ་རྒྱན་གྱི་ལུང་
དོན་མ་གོ་བ་ཁ་ཅིག ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་
བཅོམ་སྟེ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། དམན་
པའི་ལྷག་བཅས་མྱང་འདས་ཐོབ་ནས་ཉོན་མོངས་པའི་བདུད་བཅོམ་སྟེ། ཉོན་
སྒྲིབ་མ་ལུས་པར་སྤངས་པའི་ཕྱིར། གཉིས་ཀའི་ཆ་ལས་རྣམ་པར་གྲོལ་བའི་དགྲ་
བཅོམ་ཐོབ་ནས་འཆི་བདག་གི་བདུད་བཅོམ་སྟེ། ཚེའི་འདུ་བྱེད་བྱིན་གྱིས་རློབས་
པ་ལ་དབང་བའི་ཕྱིར། དམན་པའི་ལྷག་མེད་ཀྱི་མྱང་འདས་ཐོབ་ནས་ཕུང་པོའི་
བདུད་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་བཅོམ་
པའི་ཕྱིར། ཕྱིར་མི་ལྡོག་གི་རྟགས་ཐོབ་ནས་ལྷའི་བུའི་བདུད་བཅོམ་སྟེ། དཀོན་
མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ས་བརྒྱད་པ་ཐོབ་ནས་བདུད་
གཞན་གསུམ་རགས་པ་བཅོམ་སྟེ། རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་
ཐོབ་པའི་ཕྱིར། བདུད་བཞི་མ་ལུས་པར་བཅོམ་པ་དང་སངས་རྒྱས་ཐོབ་པ་དུས་
222-



མཉམ་ཞེས་ཟེར་ན། བདུད་བཞི་མ་ལུས་པར་བཅོམ་པའི་ཐེག་ཆེན་གྱི་གང་ཟག་
ཡིན་ན་སངས་རྒྱས་ཡིན་དགོས་པར་ཐལ། ཐེག་ཆེན་གྱི་དབང་དུ་བྱས་ན་བདུད་
བཞི་མ་ལུས་པར་བཅོམ་པ་དང་སངས་རྒྱས་པ་དུས་མཉམ་པའི་ཕྱིར། འདོད་
ན་སོང་། ལྷག་མེད་མྱང་འདས་ལ་གནས་པའི་གཉིས་ཀའི་ཆ་ལས་རྣམ་པར་གྲོལ་
བའི་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་
པ་དེ་བདུད་བཞི་མ་ལུས་པར་བཅོམ་པའི་ཐེག་ཆེན་གྱི་གང་ཟག་ཡིན་པར་ཐལ།
ལྷག་མེད་མྱང་འདས་ལ་གནས་པའི་གཉིས་ཀའི་ཆ་ལས་རྣམ་པར་གྲོལ་བའི་ཉན་
ཐོས་དགྲ་བཅོམ་གྱིས་བདུད་བཞི་མ་ལུས་པར་བཅོམ་པའི་ཕྱིར། མ་གྲུབ་ན་སོང་།
དེར་ཐལ། དེས་ལྷའི་བུའི་བདུད་བཅོམ། ཉོན་མོངས་པའི་བདུད་བཅོམ། འཆི་
བདག་གི་བདུད་བཅོམ། ཕུང་པོའི་བདུད་བཅོམ་པའི་ཕྱིར། དང་པོ་མ་གྲུབ་ན་
སོང་། དེར་ཐལ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར།
འཁོར་གསུམ། གཉིས་པ་མ་གྲུབ་ན་དེར་ཐལ། ཉོན་སྒྲིབ་མ་ལུས་པར་སྤངས་
པའི་ཕྱིར། འཁོར་གསུམ། གསུམ་པ་མ་གྲུབ་ན་སོང་། དེར་ཐལ། ཚེའི་འདུ་
བྱེད་བྱིན་གྱིས་རློབས་པ་ལ་དབང་བའི་ཕྱིར། བཞི་བ་མ་གྲུབ་ན་སོང་། དེར་
ཐལ། ལས་ཉོན་གྱི་དབང་གིས་བྱུང་བའི་ཕུང་པོ་བཅོམ་པའི་ཕྱིར། རྩ་བར་འདོད་
ནི༑ དེ་ཆོས་ཅན། སངས་རྒྱས་ཡིན་པར་ཐལ། བདུད་བཞི་མ་ལུས་པར་བཅོམ་
པའི་ཐེག་ཆེན་གྱི་གང་ཟག་ཡིན་པའི་ཕྱིར། འཁོར་གསུམ། རོང་ཊིཀ་པ་ན་རེ།
ཐེག་དམན་གྱི་མཐོང་ལམ་ནས་ལྷའི་བུའི་བདུད་བཅོམ་སྟེ། དཀོན་མཆོག་གསུམ་
223



མངོན་པར་རྟོགས་པ་ཐོབ་པས་ཡིད་ཆེས་བརྟན་པོ་ཐོབ་པའི་ཕྱིར། ལྷག་བཅས་
མྱང་འདས་ཐོབ་ནས་ཉོན་མོངས་པའི་བདུད་བཅོམ་སྟེ། འཁོར་བར་འཆིང་བྱེད་
ཀྱི་ཉོན་མོངས་མ་ལུས་པར་སྤངས་པའི་ཕྱིར། བསམ་གཏན་གྱི་རབ་མཐའ་ཐོབ་
ནས། འཆི་བདག་གི་བདུད་བཅོམ་སྟེ། ཚེ་འདོར་ལེན་ལ་དབང་ཐོབ་པའི་ཕྱིར།
ལྷག་མེད་མྱང་འདས་ཐོབ་ནས་ཕུང་པོའི་བདུད་བཅོམ་སྟེ། ཉེར་ལེན་གྱི་ཕུང་པོ་
བོར་ཞིང་ལེན་པ་མེད་པའི་ཕྱིར། བྱང་སེམས་རྣམས་སྦྱོར་ལམ་ནས་ལྷའི་བུའི་
བདུད་ལས་འདའ་སྟེ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར།
མཐོང་ལམ་ཐོབ་ནས་ཉོན་མོངས་པ་དང་འཆི་བདག་གི་བདུད་བཅོམ་སྟེ། ལས་
ཉོན་གྱི་སྐྱེ་འཆི་སྤངས་པའི་ཕྱིར། ལས་དང་ཉོན་མོངས་དབང་གིས་སྐྱེ། དེ་ལ་
དེ་མེད་ཕྱིར་དེ་མེད་ཅེས་པ་ལྟར་རོ། །ས་བརྒྱད་པ་ནས་ཕུང་པོའི་བདུད་བཅོམ་
སྟེ༑ རྣམ་པར་གྲོལ་བའི་སྐུ་མངོན་དུ་བྱེད་པའི་ནུས་པ་ཐོབ་པའི་ཕྱིར། ཞེས་
ཟེར་བ་མི་འཐད་དེ། རབ་མཐའི་བསམ་གཏན་ཐོབ་པའི་སོ་སྐྱེ་ཡོད། འཆི་བདག་
གི་བདུད་བཅོམ་པའི་སོ་སྐྱེ་མེད་པའི་ཕྱིར། རྟགས་དང་པོ་གྲུབ་སྟེ། མངོན་ཤེས་
དང་རྫུ་འཕྲུལ་སོགས་ཡོན་ཏན་ཁྱད་པར་ཅན་གྱི་རྟེན་བྱེད་པའི་བསམ་གཏན་གྱི་
དངོས་གཞི་སྙོམས་འཇུག་ཐོབ་པའི་སོ་སྐྱེ་ཡོད་པའི་ཕྱིར། གཞན་ཡང་། བསམ་
གཏན་གྱི་རབ་མཐའ་ཐོབ་ནས། འཆི་བདག་གི་བདུད་བཅོམ་པ་མི་འཐད་པར་
ཐལ། འཆི་བདག་གི་བདུད་བཅོམ་ན་བསམ་མི་ཁྱབ་པའི་འཆི་འཕོ་དེ་སྤངས་དགོས་
པའི་ཕྱིར། ལྷག་མེད་ཀྱི་མྱང་འདས་ཐོབ་པའི་ཚེ་ཕུང་པོའི་བདུད་བཅོམ་པ་མི་
224



འཐད་པར་ཐལ། ཕུང་པོའི་བདུད་བཅོམ་ན་མ་རིག་བག་ཆགས་ཀྱི་ས་དང་ཟག་
མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤང་དགོས་པའི་ཕྱིར། གཞན་
ཡང་། བྱང་སེམས་ས་དང་པོ་བས་ཕུང་པོའི་བདུད་བཅོམ་པར་ཐལ། དེས་རྣམ་
པར་གྲོལ་བའི་སྐུ་མངོན་དུ་བྱེད་པའི་ནུས་པ་ཐོབ་པའི་ཕྱིར། འདོད་ན། དམན་
ལམ་སྔོན་དུ་མ་སོང་བའི་བྱང་སེམས་ས་དང་པོ་བས་ལས་ཉོན་གྱི་དབང་གིས་བྱུང་
བའི་ཟག་བཅས་ཀྱི་ཕུང་པོ་སྤངས་པར་ཐལ། དེས་ཕུང་པོའི་བདུད་བཅོམ་པའི་
ཕྱིར། རང་ལུགས་ནི། རྣམ་བཤད་སྙིང་པོ་རྒྱན་ལས། ཐེག་དམན་པ་རྣམས་
མཐོང་ལམ་ཐོབ་ནས་ལྷའི་བུའི་བདུད་ལས་འདས་ཤིང་། དགྲ་བཅོམ་པ་ཐོབ་ནས་
ཉོན་མོངས་པའི་བདུད་ལས་འདའོ། །གཉིས་ཀའི་ཆ་ལས་རྣམ་པར་གྲོལ་བ་འཆི་
བདག་གི་བདུད་ལས་འདས་ཏེ། ཚེའི་འདུ་བྱེད་བྱིན་གྱིས་རློབ་པ་ལ་དབང་བའི་
ཕྱིར། ཕུང་པོའི་བདུད་ལས་ལྷག་མེད་མྱང་འདས་ཐོབ་པ་ན་འདའོ། །ཐེག་པ་
ཆེན་པོ་བ་ཕྱིར་མི་ལྡོག་གི་རྟགས་ཐོབ་ནས་ལྷའི་བུའི་བདུད་ལས་འདས་ཞིང་། ས་
བརྒྱད་པ་ཐོབ་ནས་བདུད་གཞན་གསུམ་རགས་པ་ལས་འདའ་ལ། བདུད་བཞི་
མ་ལུས་པར་བཅོམ་པ་ནི་སངས་རྒྱས་པ་ནའོ། །ཞེས་གསུངས། འདིའི་དོན་ལ་
མཁས་པ་ཁ་ཅིག ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་བཅོམ་
སྟེ༑ དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། དམན་པའི་ལྷག་
བཅས་མྱང་འདས་ཐོབ་ནས་ཉོན་མོངས་པའི་བདུད་བཅོམ་སྟེ། ཉོན་སྒྲིབ་ཟད་
པར་སྤང་པའི་ཕྱིར། གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་ཐོབ་
225



ནས་འཆི་བདག་གི་བདུད་རགས་པ་བཅོམ་སྟེ། ཚེའི་འདུ་བྱེད་བྱིན་གྱིས་རློབ་
པ་ལ་དབང་བའི་ཕྱིར། དམན་པའི་ལྷག་མེད་མྱང་འདས་ཐོབ་ནས། ཕུང་པོའི་
བདུད་རགས་པ་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་
ཕུང་པོ་བཅོམ་པའི་ཕྱིར། ཐེག་ཆེན་གྱི་དབང་དུ་བྱས་ན་ཕྱིར་མི་ལྡོག་གི་རྟགས་
ཐོབ་ནས་ལྷའི་བུའི་བདུད་བཅོམ་སྟེ། དེ་ན་དཀོན་མཆོག་གསུམ་ལ་ཤེས་ནས་
དད་པ་ཐོབ་པའི་ཕྱིར། ས་བརྒྱད་པ་ཐོབ་ནས་བདུད་གཞན་གསུམ་རགས་པ་བཅོམ་
སྟེ༑ རྣམ་པར་མི་རྟོག་པའི་ཡེ་ཤེས་ལ་དབང་སྒྱུར་ཐོབ་པའི་ཕྱིར། བདུད་བཞི་
མ་ལུས་པར་བཅོམ་པ་དང་སངས་རྒྱས་པ་དུས་མཉམ་ཞེས་གསུངས། འདི་རྣམས་
ལ་དོགས་པ་འདི་ལྟར་ཡོད་དེ། དཀོན་མཆོག་གསུམ་གྱི་ཡོན་ཏན་ལ་ཚད་མས་
དྲངས་པའི་ངེས་པ་རྙེད་པའི་བྱང་སེམས་ཚོགས་ལམ་པ་ཆོས་ཅན། ལྷའི་བུའི་
བདུད་བཅོམ་པར་ཐལ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར།
ཁྱབ་པ་ཁས། མ་གྲུབ་ན་དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ།
ཁྱོད་ཀྱིས་ཕྱིར་མི་ལྡོག་གི་རྟགས་མ་ཐོབ་པ་གང་ཞིག ཁྱོད་ཀྱིས་ཐེག་ཆེན་གྱི་
མཐོང་ལམ་མ་ཐོབ་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་ས་
དང་པོ་བ་ཆོས་ཅན། འཆི་བདག་གི་བདུད་རགས་པ་བཅོམ་པར་ཐལ། ཚེའི་
འདུ་བྱེད་བྱིན་གྱིས་རློབས་པ་ལ་དབང་ཐོབ་པའི་ཕྱིར། རྟགས་གྲུབ་སྟེ། དེས་
ཚེ་སྐད་ཅིག་མ་གཅིག་ཀྱང་བསྐལ་བ་བརྒྱར་གནས་པར་བྱིན་གྱིས་རློབས་ནུས་
པའི་ཕྱིར་ཏེ། དེ་ཉིད་ཚེ་ན་བསྐལ་བ་བརྒྱར་གནས་ཤིང་། ཞེས་བཤད་པའི་ཕྱིར།
226



གཞན་ཡང་། ས་བརྒྱད་པ་ཐོབ་ནས་བདུད་གཞན་གསུམ་རགས་པ་ལས་འདའ་
ཞེས་པ་མི་འཐད་དེ། བྱང་སེམས་ས་གཉིས་པ་བ་ཆོས་ཅན། ཁྱོད་ཀྱིས་ཕུང་
པོའི་བདུད་རགས་པ་བཅོམ་པར་ཐལ། ཁྱོད་ཀྱིས་ལས་ཉོན་གྱི་དབང་གིས་བྱུང་
བའི་ཟག་བཅས་ཀྱི་ཕུང་པོ་བཅོམ་པའི་ཕྱིར། རྟགས་གྲུབ་སྟེ། ཐེག་ཆེན་གྱི་མཐོང་
ལམ་རྣམ་གྲོལ་ལམ་ལ་གནས་པའི་སེམས་དཔའ་དེས་ལས་ཉོན་གྱི་དབང་གིས་སྐྱེ་
འཆི་སྤངས་བའི་ཕྱིར་ཏེ། རྒྱུད་བླ་མ་ལས། འཕགས་པས་ན་དང་རྒ་བ་དང་།།
འཆི་བའི་སྡུག་བསྔལ་རྩད་ནས་སྤངས། །ཞེས་བཤད་པའི་ཕྱིར། ཁོ་ན་རེ། བྱང་
སེམས་ས་དང་པོ་བ་ཡིན་ན་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་
པོ་སྤངས་པས་ཁྱབ་པར་ཐལ། བྱང་སེམས་ས་གཉིས་པ་བ་ཡིན་ན། ལས་ཉོན་
གྱི་དབང་གིས་བྱང་བའི་ཟག་བཅས་ཀྱི་ཕུང་པོ་སྤངས་པས་ཁྱབ་པའི་ཕྱིར། རྟགས་
ཁས། འདོད་ན། ཐེག་ཆེན་གྱི་མཐོང་ལམ་ཐོབ་མ་ཐག་པའི་བྱང་སེམས་མཐོང་
ལམ་པའི་རྒྱུད་ལ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་མེད་
པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་སྦྱོར་ལམ་པའི་
རྒྱུད་ལ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་ཡོད་པ་གང་ཞིག་
དེ་གཉིས་ལུས་རྟེན་གཅིག་ཡིན་པའི་ཕྱིར། ཟེར་ན་རྩ་བར་མ་ཁྱབ། གཉིས་པ་
རང་ལུགས་ནི། བདུད་བཞི་དེ་ངོས་བཟུང་བ་དང་། བདུད་བཞི་བཅོམ་པའི་ས་
མཚམས་བཤད་པའོ། །དང་པོ་ནི། བདུད་བཞིའི་ནང་ཚན་གང་ཞིག རང་
རྒྱུད་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་དང་། མ་རིག་བག་
227



ཆགས་ཀྱི་ས་ལ་བརྟེན་དགོས་པ་གང་རུང་དེ་ཕུང་པོའི་བདུད་ཀྱི་མཚན་ཉིད། དཔེར་
ན༑ ཉེར་ལེན་གྱི་ཕུང་པོ་ལྔ་དང་། མ་རིག་བག་ཆགས་ཀྱི་ས་དང་ཟག་མེད་ཀྱི་
ལས་ལ་བརྟེན་ནས་བྱུང་བའི་ཡིད་ལུས་ལྟ་བུའོ། །བདུད་བཞིའི་ནང་ཚན་གང་
ཞིག གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་
པ་དེ་ཉོན་མོངས་པའི་བདུད་ཀྱི་མཚན་ཉིད། དཔེར་ན། རྩ་ཉོན་དྲུག ཉེ་ཉོན་
ཉི་ཤུ་ལྟ་བུ། བདུད་བཞིའི་ནང་ཚན་གང་ཞིག སྲོག་གི་དབང་པོ་རང་དབང་
མེད་པར་འགག་པའི་ཆའི་རིགས་སུ་གནས་པ་དེ། འཆི་བདག་གི་བདུད་ཀྱི་མཚན་
ཉིད། དཔེར་ན་ལས་ཉོན་གྱི་དབང་གིས་སྲོག་གི་དབང་པོ་རང་དབང་མེད་པར་
འགག་པའི་ཆ་དང༌། བསམ་གྱིས་མི་ཁྱབ་པའི་འཆི་འཕོ་ལྟ་བུ། བདུད་བཞིའི་
ནང་ཚན་གང་ཞིག བདུད་གཞན་གསུམ་ལས་འདའ་བ་ལ་བར་དུ་གཅོད་ཅིང་
འདོད་ལྷའི་རིགས་སུ་གཏོགས་པ་དེ། ལྷའི་བུའི་བདུད་ཀྱི་མཚན་ཉིད། དཔེར་
ན༑ གཞན་འཕྲུལ་དབང་བྱེད་ཀྱི་བདག་པོ་དགའ་རབ་དབང་ཕྱུག་ལྟ་བུའོ། །གཉིས་
པ་བདུད་བཞི་བཅོམ་པའི་ས་མཚམས་ནི། སྔར་དྲངས་པའི་རྣམ་བཤད་སྙིང་པོ་
རྒྱན་གྱི་དོན་རྒྱལ་ཚབ་དམ་པའི་དགོངས་པ་བཞིན་དུ་བཤད་པར་བྱ་སྟེ། ཐེག་
དམན་གྱི་མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། སྐྱབས་གནས་ལ་ཐེ་
ཚོམ་ཟ་བའི་ཐེ་ཚོམ་གྱི་ས་བོན་གྱི་དངོས་གཉེན་ཐོབ་པའི་ཕྱིར། དགྲ་བཅོམ་པ་
ཐོབ་ནས་ཉོན་མོངས་པའི་བདུད་བཅོམ་སྟེ། ཉོན་སྒྲིབ་མ་ལུས་པར་སྤངས་པའི་
ཕྱིར། གཉིས་ཀའི་ཆ་ལས་རྣམ་པར་གྲོལ་བ་ཐོབ་ནས་ལས་ཉོན་གྱི་དབང་གིས་
228



རང་དབང་མེད་པར་འཆི་བའི་འཆི་བདག་གི་བདུད་ལས་འདའ་སྟེ། ཚེའི་འདུ་
བྱེད་བྱིན་གྱིས་རློབས་པ་ལ་དབང་ཐོབ་པའི་ཕྱིར། ལྷག་མེད་ཀྱི་མྱང་འདས་ཐོབ་
ནས་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོའི་བདུད་ལས་འདའ་
སྟེ༑ དེ་ཐོབ་པ་ན་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་མ་ལུས་
པར་སྤངས་པའི་ཕྱིར། ཐེག་ཆེན་གྱི་དབང་དུ་བྱས་ན་ཕྱིར་མི་ལྡོག་པའི་རྟགས་
ཐོབ་པ་ན། ལྷའི་བུའི་བདུད་ལས་འདའ་སྟེ། རྫོགས་པའི་བྱང་ཆུབ་ལས་ཕྱིར་
མི་ལྡོག་པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་ཐོབ་པའི་ཕྱིར། ས་བརྒྱད་
པ་ཐོབ་ནས། ཉོན་མོངས་པའི་བདུད་རགས་པ་བཅོམ་སྟེ། ཉོན་སྒྲིབ་ཕལ་ཆེར་
སྤངས་པའི་ཕྱིར། ས་བརྒྱད་པ་ནས། ཕུང་པོའི་བདུད་རགས་པ་བཅོམ་སྟེ། འབད་
རྩོལ་རགས་པ་ལ་ལྟོས་པའི་མ་རིགས་བག་ཆགས་ཀྱི་ས་དང་། ཟག་མེད་ཀྱི་ལས་
ལ་བརྟེན་ནས་བྱུང་བའི་ཡིད་ལུས་དེ་སྤངས་པའི་ཕྱིར། ས་བརྒྱད་པ་ནས། འཆི་
བདག་གི་བདུད་རགས་པ་བཅོམ་སྟེ། འབད་རྩོལ་རགས་པ་ལ་ལྟོས་པའི་བསམ་
གྱིས་མི་ཁྱབ་པའི་འཆི་འཕོ་སྤངས་པའི་ཕྱིར། རྒྱལ་ཚབ་དམ་པའི་དགོངས་པ་
ས་འོག་གི་གཏེར་བཞིན་དུ་ཤིན་ཏུ་རྟོགས་པར་དཀའ་བ་ལག་མཐིལ་དུ་སྐྱུ་རུ་ར་
བཞག་པ་བཞིན་དུ་གསལ་བར་བྱས་པ་ཡིན་ནོ། །དེ་ལྟར་ཡང་། རྣམ་བཤད་
སྙིང་པོ་རྒྱན་ལས། ས་བདུན་པ་མན་ཆད་པས་ཀྱང་འབད་པས་སྒྲུབ་ན། མ་རིག་
བག་ཆགས་ཀྱི་ས་དང་། ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་
གྱི་ལུས་ལེན་ནུས་མོད་ཀྱི་ངང་ངམ་ཤུགས་ཀྱིས་གྲུབ་པ་ནི། ཉན་རང་དགྲ་བཅོམ་
229



པ་དང་། དབང་ཐོབ་པའི་བྱང་ཆུབ་སེམས་དཔའ་རྣམས་ཡིན་པར་ཤེས་པར་བྱའོ།།
ཞེས་གསུངས། བདུད་བཞི་མ་ལུས་པར་བཅོམ་པ་དང་། སངས་རྒྱས་པ་དུས་
མཉམ་སྟེ། འཆི་བདག་གི་བདུད་བཅོམ་ན། བསམ་གྱིས་མི་ཁྱབ་པའི་འཆི་འཕོ་
སྤོང་དགོས། ཕུང་པོའི་བདུད་བཅོམ་ན་མ་རིག་བག་ཆགས་ཀྱི་ས་དང་། ཟག་
མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤོང་དགོས་པའི་ཕྱིར། སྐབས་
བཞི་པའི་གཞུང་རྣམས་ཀྱི་དོགས་དཔྱོད་རགས་རིམ་ལེགས་པར་གྲུབ་པའོ། །
230



༄༅། །སྐབས་ལྔ་བ་དང་དྲུག་པ་བདུན་པ་རྣམས་ཀྱི་མཐའ་
དཔྱོད་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་
གསུང་རྒྱུན་བཞུགས་སོ། །
སྦྱོར་བ་འགོད་པ།
༄༅། །རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ། ཞེས་
སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས། དང་པོ་ནི། རྣམ་
རྫོགས་སྦྱོར་བའི་རྗེས་སུ་རྩེ་སྦྱོར་འཆད་པའི་རྒྱུ་མཚན་ཡོད་དེ། རྣམ་རྫོགས་སྦྱོར་
བ་ལས་རྩེ་སྦྱོར་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། རྟགས་ཀྱི་
སྒོ་ནས་རྩེ་སྦྱོར་བསྟན་པ་ལ་ཆོས་ཅན། དགོས་པ་ཡོད་དེ། གོ་སླ་བར་བྱ་བའི་
ཆེད་ཡིན་པའི་ཕྱིར། ཁོ་ན་རེ། རྣམ་རྫོགས་སྦྱོར་བ་དེ་རྩེ་སྦྱོར་གྱི་རྒྱུ་ཡིན་པར་
ཐལ། སྦྱོར་བ་དེ་འཐད་པའི་ཕྱིར། འདོད་མི་ནས་ཏེ། རྩེ་སྦྱོར་རྣམ་རྫོགས་
སྦྱོར་བའི་བྱེ་བྲག་ཡིན་པའི་ཕྱིར། མཐར་གྱི་སྦྱོར་བ་དེ་དེའི་བྱེ་བྲག་ཡིན་པའི་
ཕྱིར། ཟེར་ན་མ་ཁྱབ་སྟེ། རྣམ་རྫོགས་སྦྱོར་བ་དང་རྩེ་སྦྱོར་གཉིས་རྒྱུ་འབྲས་
ཡིན་པར་ཐལ། རྣམ་རྫོགས་སྦྱོར་བ་དང་རྩེ་སྦྱོར་གྱི་རིམ་པ་དེ་རྒྱུ་འབྲས་ཀྱི་རིམ་
པ་ཡིན་པའི་ཕྱིར། དེར་ཐལ། དེ་གཉིས་ཀྱི་རིམ་པ་དེ་དབང་དུ་བྱེད་པ་རྒྱུ་འབྲས་
231



ཀྱི་རིམ་པ་ཡིན་པའི་ཕྱིར་ཏེ། ཊིཀར་དབང་དུ་བྱེད་པ་རྒྱུ་འབྲས་ཞེས་གསུངས་
པའི་ཕྱིར། གཞན་ཡང་། དེ་གཉིས་རྒྱུ་འབྲས་ཡིན་པར་ཐལ། གསེར་ཕྲེང་
ལས། རྣམ་ཀུན་དང་རྩེ་མོ་ནི་རྒྱུ་འབྲས་ཡིན་ལ། ཞེས་བཤད་པའི་ཕྱིར། ཁོ་
ན་རེ། ལམ་ཤེས་དང་རྣམ་མཁྱེན་རྒྱུ་འབྲས་ཡིན་པར་ཐལ། རྣམ་རྫོགས་སྦྱོར་
བ་དང་རྩེ་སྦྱོར་རྒྱུ་འབྲས་ཡིན་པའི་ཕྱིར། འདོད་ན། ལམ་ཤེས་རྣམ་མཁྱེན་གྱི་
རྒྱུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རྣམ་མཁྱེན་
གྱི་ཉེར་ལེན་ཡིན་པར་ཐལ། འདོད་པའི་ཕྱིར། འདོད་ན། སེམས་ཅན་གྱི་
རྒྱུད་ཀྱི་ཤེས་པ་ཡིན་པར་ཐལ། རྣམ་མཁྱེན་གྱི་ཉེར་ལེན་དུ་གྱུར་བའི་ཤེས་པ་
ཡིན་པའི་ཕྱིར། འདོད་ན་སླ་ཟེར་ན། རེ་ཤིག་རྩ་བར་མ་ཁྱབ་བོ། །ཁོ་ན་རེ།
རྣམ་རྫོགས་སྦྱོར་བ་དེ་རྩེ་སྦྱོར་སྐད་ཅིག་དང་པོའི་རྒྱུ་ཡིན་པར་ཐལ། དེ་རྩེ་སྦྱོར་
གྱི་རྒྱུ་ཡིན་པའི་ཕྱིར། འདོད་ན། རྩེ་སྦྱོར་སྐད་ཅིག་དང་པོའི་ཉེར་ལེན་དུ་གྱུར་
བའི་ཤེས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བྱང་
སེམས་ཚོགས་ལམ་པའི་རྒྱུད་ཀྱི་མཁྱེན་པ་ཡིན་པར་ཐལ་ལོ། །ཟེར་ན། འདི་
ལྟར་ན་ལམ་ཤེས་རྣམ་མཁྱེན་གྱི་རྒྱུ་ཡིན་ཟེར་དགོས་སམ་སྙམ་མོ། །འོ་ན་རྣམ་
བཤད་སྙིང་པོ་རྒྱན་ལས། སྦྱོར་བ་དང་པོ་གཉིས་ཀྱང་སྐྱེ་བའི་རིམ་པ་དང་ཕྱི་མ་
གཉིས་ཀྱང་སྐྱེ་བའི་རིམ་པ་ཡིན་ནོ། །སྦྱོར་བ་དང་པོ་དང་གསུམ་པ་ཡང་སྐྱེ་བའི་
རིམ་པ་དང་། མཁྱེན་གསུམ་དང་སྦྱོར་བཞི་བཤད་པའི་རིམ་པའོ། །ཞེས་བཤད་
པའི་དོན་གང་ཡིན་ཞེ་ན། ཁ་ཅིག སྒྲ་ཇི་བཞིན་དུ་སྦྱོར་བ་དང་པོ་གཉིས་ཀྱི་
232



རིམ་པ་སྐྱེ་རིམ་ཡིན། མཐར་གྱི་སྦྱོར་བ་དང་སྐད་ཅིག་སྦྱོར་གཉིས་ཀྱི་རིམ་པ་
ཡང་སྐྱེ་རིམ་ཡིན། རྣམ་རྫོགས་སྦྱོར་བ་དང་མཐར་གྱི་སྦྱོར་བའི་རིམ་པ་ཡང་
སྐྱེ་བའི་རིམ་པ་ཡིན་ཞེ་ན། དང་པོ་གཉིས་འཐད་ཀྱང་ཕྱི་མ་མི་འཐད་དེ། རྣམ་
རྫོགས་སྦྱོར་བ་ཐོབ་ན་མཐར་གྱི་སྦྱོར་བ་ཐོབ་དགོས་པའི་ཕྱིར། འོ་ན་ལུང་དེའི་
དོན་གང་ཞེ་ན། རྣམ་རྫོགས་སྦྱོར་བ་དང་སྐབས་དྲུག་པའི་བསྟན་བྱའི་གཙོ་བོར་
གྱུར་བའི་མཐར་གྱི་སྦྱོར་བ་གཉིས་ཀྱི་རིམ་པ་སྐྱེ་བའི་རིམ་པ་ཡིན་པ་ལུང་དེའི་དོན་
ཡིན་ནོ། །ཁོ་ན་རེ། རྩེ་སྦྱོར་དེ་རྣམ་རྫོགས་སྦྱོར་བའི་བྱེ་བྲག་ཡིན་པར་ཐལ།
དེ་ཐེག་ཆེན་སྦྱོར་བའི་བྱེ་བྲག་ཡིན་པའི་ཕྱིར་ཏེ། མཐར་གྱི་སྦྱོར་བ་དེ་ཐེག་ཆེན་
སྦྱོར་བའི་བྱེ་བྲག་ཡིན་པའི་ཕྱིར་ཟེར་ན་ཡང་མ་ཁྱབ།
རྩེ་སྦྱོར་གྱི་མཚན་ཉིད་འདོད་ཚུལ་བཤད་པ།
གཉིས་པ་ལ་ཁ་ཅིག མཁྱེན་གསུམ་བསྡུས་སྒོམ་རབ་ཏུ་གྱུར་བའི་སེམས་
དཔའི་རྣལ་འབྱོར་རྩེ་སྦྱོར་གྱི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་
ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་འབྲིང་ལས་རབ་ཏུ་གྱུར་བའི་
སེམས་དཔའི་རྣལ་འབྱོར་ཡིན་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་
དེའི་ཕྱིར། ཁ་ཅིག སྟོང་ཉིད་རྟོགས་པའི་སྒོམ་བྱུང་གི་ཤེས་རབ་ཀྱིས་ཟིན་
233



པའི་སྒོ་ནས་མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་
བའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད་ཟེར་ན། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། མཐོང་ལམ་རྩེ་སྦྱོར་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་
ཡིན་པའི་ཕྱིར། འདོད་ན། མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་
རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་ན། གཞི་ཤེས་ཀྱི་རྣམ་
པ་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། ཆོས་ཅན་དེའི་ཕྱིར། ཁ་ཅིག ཐེག་ཆེན་གྱི་སྦྱོར་ལམ་གྱི་རྟོགས་
པ་ཐོབ་པའི་སྒོ་ནས་རྣམ་པ་བརྒྱ་བདུན་ཅུ་རྩ་གསུམ་ལ་སྒོམ་པ་དབང་བསྒྱུར་ཐོབ་
པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད་ཟེར་ན། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། ཁྱོད་ཀྱིས་མཁྱེན་གསུམ་གྱི་རྣམ་པ་སྒོམ་པར་ཐལ།
འདོད་པའི་ཕྱིར། ཁ་ཅིག སྟོང་ཉིད་ལ་དམིགས་པའི་སྒོམ་བྱུང་གི་ཤེས་རབ་
ཀྱིས་ཟིན་པའི་སེམས་དཔའི་རྣལ་འབྱོར། རྩེ་སྦྱོར་གྱི་དོན་ཡིན་ཟེར་ན། སྟོང་
ཉིད་མངོན་སུམ་དུ་རྟོགས་པའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་
མི་ནུས་ཏེ། ཚོགས་ལམ་ཡིན་པའི་ཕྱིར། རང་ལུགས་ནི། མཁྱེན་གསུམ་བསྡུས་
སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་བའི་ཤེས་རབ་ཀྱིས་ཟིན་པའི་སེམས་
234



དཔའི་རྣལ་འབྱོར་རྩེ་སྦྱོར་གྱི་མཚན་ཉིད། དབྱེ་ན། སྦྱོར་ལམ་རྩེ་སྦྱོར་སོགས་
བཞི་ཡོད། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད།
སྦྱོར་ལམ་དྲོད་རྩེ་སྦྱོར་སོགས་བཤད་པ།
རྨི་ལམ་ན་ཡང་ཆོས་རྣམས་ཀུན། །ཅེས་སོགས་ཀྱི་སྐབས་སུ་གཉིས་ལས། དང་
པོ་ནི། རྩེ་སྦྱོར་ཐོབ་པའི་རྟགས་རྣམ་པ་བཅུ་གཉིས་མདོ་ལས་གསུངས་པ་ཡིན་
ཏེ༔ རྨི་ལམ་ན་ཡང་ཆོས་རྣམས་ཀུན་རྨི་ལམ་ལྟ་བུར་ཞི་ལྷག་ཟུང་འབྲེལ་གྱིས་
བལྟ་བ་སོགས་རྟགས་བཅུ་གཉིས་མདོ་ལས་བཤད་པའི་ཕྱིར། གཉིས་པ་ལ་ཁ་
ཅིག རྟགས་བཅུ་གཉིས་དང་ལྡན་པའི་ཐེག་ཆེན་གྱི་ངེས་འབྱེད་ཆ་མཐུན་དང་
པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག བསམ་
གཏན་དང་པོ་བའི་རྒྱུད་ཀྱི་ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། བསམ་གཏན་དང་པོ་བའི་
གང་ཟག་གི་རྒྱུད་ལ་རྨི་ལམ་ཡོད་པར་ཐལ། འདོད་པའི་ཕྱིར། འདོད་མི་ནུས་
ཏེ༑ གཟུགས་ཁམས་པའི་གང་ཟག་གི་རྒྱུད་ལ་རྨི་ལམ་མེད་པའི་ཕྱིར་ཏེ། མཛོད་
ལས། དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད།།
ཅེས་གསུངས་པའི་ཕྱིར། ཟེར་ན། གཟུགས་ཁམས་པའི་གང་ཟག་གི་རྒྱུད་ལ་
ཡུལ་ལ་འཇུག་པའི་ཤེས་པ་རང་དབང་མེད་པར་བྱེད་པ་ཉོན་མོངས་པ་ཅན་གྱི་
235



གཉིད་མེད་ཀྱང་ལུས་བརྟས་པར་བྱེད་པ་དགེ་བར་གྱུར་བའི་གཉིད་ནི་ཡོད་དེ།
དཔེར་ན། ས་ཐོབ་པའི་གང་ཟག་གི་རྒྱུད་ལ་གཉིད་དང་པོ་མེད་ཀྱང་ཕྱི་མ་ཡོད་
པར་གསེར་འཕྲེང་ལས་བཤད་པ་བཞིན་ནོ། །དེ་ལྟར་མ་ཡིན་ན་དྲོད་ལ་གནས་
པའི་སེམས་དཔའ་དབང་རྣོན་ཡིན་ན་རང་རྒྱུད་ལ་གཉིད་མེད་པས་ཁྱབ་པར་ཐལ།
དྲོད་ལ་གནས་པའི་སེམས་དཔའ་དབང་རྣོན་གྱི་ཕྱིར་མི་ལྡོག་པའི་རྟགས་འཆད་
པའི་སྐབས་སུ། བྱམས་ལུས་སོགས་དང་སྒྲིབ་པ་ནི། །རྣམ་པ་ལྔ་དང་མི་འགྲོགས་
དང་། །ཞེས་སྦྱོར་ལམ་དྲོད་ནས་གཉིད་ལ་སོགས་པའི་སྒྲིབ་པ་ལྔ་དང་མི་འགྲོགས་
པར་བཤད་པའི་ཕྱིར། མ་ཁྱབ་ན། དེ་ལས་འགྱོད་གཉིད་མི་དགེ་རྣམས་ཞེས་
སོགས་བཤད་ན་གཟུགས་ཁམས་པའི་རྒྱུད་ལ་གཉིད་མེད་དགོས་པར་བུད། འདོད་
ན༑ བྱང་འཕགས་ཡིན་ན། རང་རྒྱུད་ལ་གཉིད་མེད་པས་ཁྱབ་པར་ཐལ། འདོད་
པའི་ཕྱིར། འདོད་ན། ས་བཅུ་ལ་རྨི་ལམ་མི་འདྲ་བའི་ཁྱད་པར་གསུངས་པ་མི་
འཐད་པར་ཐལ། འདོད་པའི་ཕྱིར། རང་ལུགས་ཀྱི་སྐྱོན་ནི། ཐེག་ཆེན་གྱི་
སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། རྩེ་སྦྱོར་ཐོབ་པའི་རྟགས་རྣམ་པ་བཅུ་གཉིས་
ཐོབ་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་སྦྱོར་ལམ་རྗེས་
ཐོབ་ཡེ་ཤེས་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར། རང་ལུགས་ནི། རྩེ་སྦྱོར་ཐོབ་པའི་རྟགས་བཅུ་གཉིས་པོ་གང་རུང་
ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་
236



ཉིད། ཡང་ན། མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་
ཏུ་གྱུར་བའི་ཤེས་རབ་ཀྱིས་ཟིན་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་
དེ༑ དྲོད་ཀྱི་རྩེ་སྦྱོར་གྱི་མཚན་ཉིད། རྩོད་པ་སྤོང་བ་ལ། ཁོ་ན་རེ། ཐེག་ཆེན་
གྱི་སྦྱོར་ལམ་ཆོས་མཆོག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། དེར་ཐལ། ཐེག་ཆེན་གྱི་ངེས་འབྱེད་ཆ་མཐུན་དང་པོ་ཡིན་པའི་ཕྱིར་
ཏེ༑ ཐེག་ཆེན་གྱི་སྦྱོར་ལམ་ཆོས་མཆོག་རྩེ་སྦྱོར་ནས་བགྲངས་པའི་ངེས་འབྱེད་
ཆ་མཐུན་དང་པོ་ཡིན་པའི་ཕྱིར་ཏེ། ཐེག་ཆེན་གྱི་སྦྱོར་ལམ་ཆོས་མཆོག་ཡིན་
པའི་ཕྱིར་ན་མ་ཁྱབ། འདོད་མི་ནུས་ཏེ། ཆོས་མཆོག་རྩེ་སྦྱོར་ཡིན་པའི་ཕྱིར་
ཟེར་ན། བསམ་གཏན་བཞི་པའི་དངོས་གཞིའི་སྙོམས་འཇུག་ཆོས་ཅན། བསམ་
གཏན་དང་པོའི་དངོས་གཞིའི་སྙོམས་འཇུག་ཡིན་པར་ཐལ། བསམ་གཏན་བཞི་
པའི་དངོས་གཞིའི་སྙོམས་འཇུག་ནས་བགྲངས་པའི་བསམ་གཏན་དང་པོའི་དངོས་
གཞིའི་སྙོམས་འཇུག་ཡིན་པའི་ཕྱིར། དེར་ཐལ། བསམ་གཏན་བཞི་པའི་སྙོམས་
འཇུག་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། བསམ་གཏན་
དང་པོའི་དངོས་གཞིའི་སྙོམས་འཇུག་མ་ཡིན་པར་ཐལ། ཆོས་ཅན་དེ་ཡིན་པའི་
ཕྱིར། གཞན་ཡང་། ས་བཅུ་པ་དེ། ས་དང་པོ་ཡིན་པར་ཐལ། ས་བཅུ་པ་ནས་
བགྲངས་པའི་ས་དང་པོ་ཡིན་པའི་ཕྱིར། མ་གྲུབ་ན་སོང་། དེར་ཐལ། ས་བཅུ་
པ་ཡིན་པའི་ཕྱིར། འཁོར་གསུམ། ཁོ་ན་རེ། ཐེག་ཆེན་གྱི་ངེས་འབྱེད་ཆ་མཐུན་
དང་པོ་ཡིན་ན། ཐེག་ཆེན་གྱི་ངེས་འབྱེད་ཆ་མཐུན་བཞི་པ་མ་ཡིན་དགོས་པར་
237



ཐལ། ཐེག་ཆེན་གྱི་སྦྱོར་ལམ་ཆོས་མཆོག་དེ་ཐེག་ཆེན་གྱི་ངེས་འབྱེད་ཆ་མཐུན་
དང་པོ་མ་ཡིན་པའི་ཕྱིར། འདོད་ན། འཕགས་ལམ་ཐོབ་མ་མྱོང་བའི་རྒྱུན་ཞུགས་
ཞུགས་པ་ཆོས་ཅན། འཕགས་པ་དང་པོ་མ་ཡིན་པར་ཐལ། འཕགས་པ་བརྒྱད་
པ་ཡིན་པའི་ཕྱིར། ཁྱབ་པ་ཁས། ཟེར་ན། ས་དང་པོ་དང་ས་བཞི་པ་མི་འགལ་
བར་ཐལ། ཐེག་ཆེན་གྱི་ངེས་འབྱེད་ཆ་མཐུན་དང་པོ་དང་དེ་བཞི་བ་མི་འགལ་
བའི་ཕྱིར། འདོད་ན་སླ། འཛམ་བུ་གླིང་གི་སྐྱེ་བོ་སྙེད། །ཅེས་སོགས་ཀྱི་སྐབས་
སུ་གཉིས་ལས། དང་པོ་ནི། རྩེ་མོའི་སྦྱོར་བ་ལ་གནས་པའི་སེམས་དཔའ་ཆོས་
ཅན། བསོད་ནམས་རྣམ་པར་འཕེལ་བ་བཅུ་དྲུག་ཐོབ་སྟེ། ཕྱི་གཙོ་བོར་གྱུར་
བའི་བསོད་ནམས་རྣམ་པར་འཕེལ་བ་བརྒྱད། ནང་གཙོ་བོར་གྱུར་བའི་བསོད་
ནམས་རྣམ་པར་འཕེལ་བ་བརྒྱད་ཐོབ་པའི་ཕྱིར། གཉིས་པ་ནི། སྟོང་གསུམ་
གྱི་སེམས་ཅན་དང་མཉམ་པའི་སངས་རྒྱས་མཆོད་པ་ལས་ལྷག་པ་བསོད་ནམས་
རྣམ་པར་འཕེལ་བ་བཅུ་དྲུག་ཚང་བའི་ཐེག་ཆེན་གྱི་ངེས་འབྱེད་ཆ་མཐུན་གཉིས་
པ་དེ་རྩེ་མོའི་སྦྱོར་གྱི་མཚན་ཉིད། ཁོ་ན་རེ། ཐེག་ཆེན་གྱི་སྦྱོར་ལམ་བཟོད་པ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཐེག་ཆེན་གྱི་ངེས་
འབྱེད་ཆ་མཐུན་གཉིས་པ་ཡིན་པའི་ཕྱིར་ཏེ། ཆོས་མཆོག་གི་རྩེ་སྦྱོར་ནས་བགྲངས་
པའི་ཐེག་ཆེན་གྱི་ངེས་འབྱེད་ཆ་མཐུན་གཉིས་པ་ཡིན་པའི་ཕྱིར་ཏེ། ཆོས་ཅན་
དེ་ཡིན་པའི་ཕྱིར། ཟེར་ན་ལན་སྔ་མས་ཤེས། ཀུན་མཁྱེན་ཉིད་གསུམ་ཆོས་
རྣམས་ཀྱི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཐེག་ཆེན་གྱི་
238



སྦྱོར་ལམ་བཟོད་པ་ཆོས་ཅན། བརྟན་པའི་རྩེ་སྦྱོར་ཡིན་ཏེ། ཐབས་ཀྱི་རྟོགས་
པ་བརྟན་པོ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་ཡིན་པའི་ཕྱིར།
གཉིས་པ་ནི། མཁྱེན་གསུམ་རྗེས་མཐུན་པ་རྫོགས་པའི་ཤེས་རབ་དང་། གཞན་
དོན་ལ་མི་ཕྱེད་པའི་བརྟན་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་
པ་དེ་བཟོད་པའི་རྩེ་སྦྱོར་གྱི་མཚན་ཉིད། ཁོ་ན་རེ། ཐེག་ཆེན་གྱི་སྦྱོར་ལམ་བཟོད་
པ་ལ་གནས་པའི་སེམས་དཔའ་དེས་རྣམ་མཁྱེན་རྗེས་མཐུན་པ་ཐོབ་པར་ཐལ། དམ་
བཅའ་དེ་འཐད་པའི་ཕྱིར། འདོད་ན། དེས་སངས་རྒྱས་ཀྱི་སྤྱན་རྗེས་མཐུན་
པ་ཐོབ་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། སངས་
རྒྱས་ཀྱི་སྤྱན་རྗེས་མཐུན་པའི་ས་མཚམས་ས་བརྒྱད་པ་ནས་འཇོག་རིགས་པའི་ཕྱིར།
ཊིཀྐར། མཁྱེན་གསུམ་གྱི་རྟོགས་པའི་རིགས་རྫོགས་པར་ཐོབ་ཙམ་གྱི་དག་ས་
ལ་སྦྱོར་བ་ཧ་ཅང་ཐལ་ལ། རྟོགས་པའི་ངོ་བོ་རྫོགས་པ་ལ་བྱེད་ན་དེ་ལས་ཀྱང་
མི་འཐད། ཅེས་གསུངས། དེའི་དོན་ལ་སྔ་རབས་པ་ཁ་ཅིག རྩེ་སྦྱོར་གྱི་
སྐབས་ཀྱི་སྦྱོར་མཐོང་སྒོམ་གསུམ་ས་དགུ་པའི་ཡེ་ཤེས་ཆུང་ངུ་འབྲིང་ཆེན་པོ་གསུམ་
ལ་བྱེད་རིགས་ཏེ། རྩེ་སྦྱོར་གྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་
མ་ཡིན་པའི་ཕྱིར་ཏེ། རྩེ་སྦྱོར་གྱི་སྐབས་ནས་བསྟན་པའི་ཐེག་ཆེན་གྱི་སྦྱོར་ལམ་
བཟོད་པ་དེ་དག་སའི་ཡེ་ཤེས་ལ་བྱེད་རིགས་པའི་ཕྱིར། ཀུན་མཁྱེན་ཉིད་གསུམ་
ཆོས་རྣམས་ཀྱི། །ཡོངས་སུ་རྫོགས་པ་བླ་མེད་པ། །ཞེས་རྩེ་སྦྱོར་གྱི་སྐབས་སུ་
བསྟན་པའི་སྦྱོར་ལམ་བཟོད་པ་དེས་མཁྱེན་གསུམ་གྱི་རྟོགས་པ་རྫོགས་པར་ཐོབ་
239



པར་བཤད་པའི་ཕྱིར། ཟེར་ན། མཁྱེན་གསུམ་གྱི་རྟོགས་པ་རྫོགས་པའི་དོན་
དེ་མཁྱེན་གསུམ་གྱི་རྟོགས་རིགས་རྫོགས་པ་ལ་བྱེད་དམ། མཁྱེན་གསུམ་གྱི་རྟོགས་
པའི་ངོ་བོ་རྫོགས་པ་ལ་བྱེད། དང་པོ་ལྟར་ན་མཁྱེན་གསུམ་གྱི་རྟོགས་པའི་རིགས་
རྫོགས་པར་ཐོབ་པ་ཙམ་གྱིས་དག་ས་ལ་སྦྱོར་བ་མི་འཐད་པར་ཐལ། ས་བདུན་
པ་མན་ཆད་དུ་མཁྱེན་གསུམ་གྱི་རྟོགས་པའི་རིགས་རྫོགས་པར་ཐོབ་པ་ཡོད་པའི་
ཕྱིར། གཉིས་པ་ལྟར་ན། ས་དགུ་པའི་གནས་སྐབས་སུ་མཁྱེན་གསུམ་གྱི་རྟོགས་
པ་རྫོགས་པར་ཐོབ་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྦྱོར་ལམ་ས་
དགུ་པའི་ཡེ་ཤེས་གང་ཞིག དེས་མཁྱེན་གསུམ་གྱི་རྟོགས་པ་རྫོགས་པར་ཐོབ་
པའི་ཕྱིར། འདོད་ན། དེས་རྣམ་མཁྱེན་ཐོབ་པར་ཐལ། འདོད་པའི་ཕྱིར། ཁོ་
ན་རེ། དམན་ལམ་སྔོན་དུ་མ་སོང་བའི་བྱང་སེམས་ས་བདུན་པ་བ་དེས་གཞི་ཤེས་
ཀྱི་རྟོགས་པའི་རིགས་རྫོགས་པར་ཐོབ་པར་ཐལ། དེས་མཁྱེན་གསུམ་གྱི་རྟོགས་
རིགས་རྫོགས་པར་ཐོབ་པའི་ཕྱིར། རྟགས་ཁས། འདོད་ན། དེས་ཉན་ཐོས་ཀྱི་
རྟོགས་པའི་རིགས་རྫོགས་པར་ཐོབ་པར་ཐལ། འདོད་པའི་ཕྱིར། འདོད་ན། དམན་
ལམ་སྔོན་དུ་མ་སོང་བའི་བྱང་སེམས་འཕགས་པ་རྣམས་ཀྱིས་ཉན་རང་གི་སྤངས་
རྟོགས་ཀྱི་རིགས་རྫོགས་པ་དང་རྣམ་མཁྱེན་ཐོབ་པ་དུས་མི་མཉམ་པར་ཐལ། འདོད་
པའི་ཕྱིར། ཟེར་ན། ཐལ་འགྱུར་གཉིས་པ་ལ་མ་ཁྱབ་བོ། །གླིང་བཞི་པ་དང་
སྟོང་དག་དང་། །ཞེས་སོགས་ཀྱི་སྐབས་སུ། སྦྱོར་བ་ནི། མདོ་ལས། ཆོས་
མཆོག་གི་རྩེ་སྦྱོར་བསྟན་པ་ཡིན་ཏེ། ཆོས་མཆོག་གི་རྩེ་སྦྱོར་བསོད་ནམས་མང་
40



པོས་མཚོན་ནས་བསྟན་པའི་ཕྱིར། མཐའ་དཔྱད་པ་ལ་ཁ་ཅིག མཐོང་ལམ་
སྐྱེད་པའི་ནུས་པ་སྨིན་པའི་ཏིང་ངེ་འཛིན་མཐའ་ཡས་པའི་སེམས་ཀུན་ཏུ་གནས་
པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་བར་དམིགས་པ། ཆོས་མཆོག་
རྩེ་སྦྱོར་གྱི་མཚན་ཉིད་ཟེར་ན། མཐོང་ལམ་གྱི་རྗེས་སུ་སྐྱེས་པའི་ཐེག་ཆེན་གྱི་
སྦྱོར་ལམ་ཆོས་མཆོག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། ཁྱོད་མཐོང་ལམ་སྐྱེད་བྱེད་ཡིན་པར་ཐལ། འདོད་པའི་ཕྱིར། རང་
ལུགས་ནི། རང་གི་འབྲས་བུར་གྱུར་བའི་མཐོང་ལམ་སྐྱེད་པའི་ནུས་པ་སྨིན་པའི་
ཏིང་ངེ་འཛིན་མཐའ་ཡས་པའི་སེམས་ཀུན་ཏུ་གནས་པ་ཐོབ་པའི་ཐེག་ཆེན་གྱི་ངེས་
འབྱེད་ཆ་མཐུན་བཞི་བར་དམིགས་པ། ཆོས་མཆོག་རྩེ་སྦྱོར་གྱི་མཚན་ཉིད།
ཤེས་སྒྲིབ་གཟུང་རྟོག་བཤད་པ།
འཇུག་པ་དང་ནི་ལྡོག་པ་ལ། །ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། མཐོང་སྤང་དུ་གྱུར་བའི་ཤེས་སྒྲིབ་གཟུང་རྟོག་ལ་གཉིས་ཡོད་དེ། དེར་
གྱུར་བའི་ཤེས་སྒྲིབ་འཇུག་པ་གཟུང་རྟོག་དང་། དེར་གྱུར་བའི་ཤེས་སྒྲིབ་ལྡོག་
པ་གཟུང་རྟོག་གཉིས་ཡོད་པའི་ཕྱིར། དང་པོ་དེ་ཆོས་ཅན། ཁྱོད་ལ་དགུ་ཡོད་
དེ༑ ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། གཉིས་པ་ཆོས་ཅན། ཁྱོད་
ལ་དགུ་ཡོད་དེ། ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། ཁོ་ན་རེ། ཐེག་
14



ཆེན་གྱི་མཐོང་ལམ་དེ་ཤེས་སྒྲིབ་འཇུག་པ་གཟུང་རྟོག་གི་ཡུལ་ཡིན་པར་ཐལ། སྦྱོར་
བ་དེ་འཐད་པའི་ཕྱིར། འདོད་མི་ནུས་ཏེ། དེ་དེའི་སྣང་ཡུལ་ཡང་མ་ཡིན། དེ་
དེའི་ཞེན་ཡུལ་ཡང་མ་ཡིན་པའི་ཕྱིར་ན་མ་ཁྱབ། དང་པོ་གྲུབ་སྟེ། དེ་རྟོག་པའི་
སྣང་ཡུལ་མ་ཡིན་པའི་ཕྱིར། གཉིས་པ་གྲུབ་སྟེ། དེའི་ཞེན་ཡུལ་མེད་པའི་ཕྱིར།
ཟེར་ན། ལན་སྐབས་དང་པོར་བཤད་ཟིན། གཉིས་པ་ལ་ཁ་ཅིག ཐེག་ཆེན་
གྱི་ལམ་འབྲས་བུ་དང་བཅས་པ་ལ་དམིགས་ནས་འཇུག་བྱར་བདེན་པར་ཞེན་པའི་
ཞེན་རིག་དེ། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། ཐེག་དམན་གྱི་
ལམ་འབྲས་བུ་དང་བཅས་པ་ལ་དམིགས་ནས་ལྡོག་བྱར་བདེན་པར་ཞེན་པའི་ཞེན་
རིག་དེ། ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད། ཟེར་ན། ཐེག་ཆེན་གྱི་
ཚོགས་ལམ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་ཆོས་
ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། དེར་ཐལ། རང་གི་
དམིགས་ཡུལ་དུ་གྱུར་བའི་བྱང་སེམས་ལམ་གྱི་འཇུག་བྱ་ལ་དམིགས་ནས་ལོངས་
སྤྱོད་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར། འདོད་ན། ཐེག་ཆེན་
གྱི་ལམ་འབྲས་བུ་དང་བཅས་པ་ཁྱོད་ཀྱི་དམིགས་ཡུལ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་དམིགས་ཡུལ་དང་འཛིན་སྟངས་གཉིས་
སུ་ཕྱེ་བའི་དམིགས་ཡུལ་ཡིན་ན། ཐེག་ཆེན་གྱི་ཚོགས་ལམ་ཡིན་དགོས་པའི་ཕྱིར།
གཉིས་པ་ལ། ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་ཞེན་རིག་ཆོས་ཅན། མཚན་ཉིད་གཉིས་པ་དེར་ཐལ། མཚོན་
242



，
བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། ཐེག་དམན་གྱི་ལམ་
འབྲས་བུ་དང་བཅས་པ་ཁྱོད་ཀྱི་དམིགས་ཡུལ་མ་ཡིན་པའི་ཕྱིར། རྟགས་གྲུབ་
སྟེ༔ དེའི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་
ཡུལ་ཡིན་ན། ཉན་ཐོས་ཀྱི་ཚོགས་ལམ་ཡིན་དགོས་པའི་ཕྱིར། རྟགས་འབུད།
ཁ་ཅིག བྱང་སེམས་ལམ་གྱི་འཇུག་བྱ་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་ཞེན་རིག ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། བྱང་
སེམས་ལམ་གྱི་ལྡོག་བྱ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་
ཞེན་རིག ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད་ཟེར་ན། ཐེག་ཆེན་གྱི་
ཚོགས་ལམ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་ཆོས་
ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ།
བྱང་སེམས་ལམ་གྱི་འཇུག་བྱ་ཁྱོད་ཀྱི་དམིགས་ཡུལ་མ་ཡིན་པའི་ཕྱིར། རྟགས་
སྔར་བཞིན། ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་ཞེན་རིག་ཆོས་ཅན། མཚན་ཉིད་གཉིས་པ་དེར་ཐལ། མཚོན་
བྱ་དེའི་ཕྱིར། འདོད་མི་ནུས་ཏེ། བྱང་སེམས་ལམ་གྱི་ལྡོག་བྱ་ཁྱོད་ཀྱི་དམིགས་
ཡུལ་མ་ཡིན་པའི་ཕྱིར། ཁ་ཅིག རང་གི་དམིགས་ཡུལ་དུ་གྱུར་བའི་འཇུག་
བྱའི་ཆོས་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་དེ།
ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་
བའི་ལྡོག་བྱའི་ཆོས་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་
243



རིག་དེ། ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད་ཟེར་ན། ཉན་ཐོས་ཀྱི་ཚོགས་
ལམ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་ཆོས་ཅན།
མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཉན་ཐོས་
ཀྱི་ཚོགས་ལམ་དེ་འཇུག་བྱའི་ཆོས་ཡིན་པའི་ཕྱིར། དེར་ཐལ། ཐར་ལམ་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་
བའི་བྱང་སེམས་ལམ་གྱི་འཇུག་བྱ་ལ་དམིགས་ནས་ལོངས་སྤྱོད་བྱར་བདེན་པར་
ཞེན་པའི་ཞེན་རིག་ཡིན་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་
ཚོགས་ལམ་དེ་བྱང་སེམས་ལམ་གྱི་འཇུག་བྱ་ཡིན་པར་ཐལ། འདོད་པའི་ཕྱིར།
གཞན་ཡང་། དེ་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་
ཕྱིར། འདོད་ན། ཉན་ཐོས་ཀྱི་ཚོགས་ལམ་དེ་ལྡོག་བྱའི་ཆོས་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དེ་འཇུག་བྱའི་ཆོས་ཡིན་པའི་ཕྱིར། ཁ་
ཅིག རང་གི་དམིགས་ཡུལ་དུ་གྱུར་བའི་ཐེག་ཆེན་གྱི་ལམ་འབྲས་གང་རུང་
ལ་དམིགས་ནས་ལོངས་སྤྱོད་བྱར་བདེན་པར་འཛིན་པའི་ཞེན་རིག་དེ། ཤེས་སྒྲིབ་
འཇུག་པ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་བའི་ཐེག་
དམན་གྱི་ལམ་འབྲས་གང་རུང་ལ་དམིགས་ནས་ལྡོག་བྱར་བདེན་པར་འཛིན་པའི་
ཞེན་རིག་དེ། ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད་ཟེར་ན། ཆོས་ཉིད་
ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་ཆོས་ཅན། མཚན་
ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། རང་གི་དམིགས་
244



ཡུལ་དུ་གྱུར་བའི་བྱང་སེམས་ལམ་གྱི་འཇུག་བྱ་ལ་དམིགས་ནས་ལོངས་སྤྱོད་བྱར་
བདེན་པར་འཛིན་པའི་བདེན་འཛིན་ཡིན་པའི་ཕྱིར། སྟོང་ཉིད་དེ་བྱང་སེམས་
ལམ་གྱི་འཇུག་བྱ་ཡིན་པའི་ཕྱིར་ཏེ། དེ་བྱང་སེམས་ལམ་གྱི་བསྒོམ་བྱའི་གཙོ་
བོ་ཡིན་པའི་ཕྱིར། རྩ་བར་འདོད་ན། དེའི་དམིགས་ཡུལ་དུ་གྱུར་བའི་ཐེག་ཆེན་
གྱི་ལམ་འབྲས་གང་རུང་ཡོད་པར་ཐལ། འདོད་པའི་ཕྱིར། འདོད་ན། ཆོས་
ཉིད་དེ་ཐེག་ཆེན་གྱི་ལམ་འབྲས་གང་རུང་ཡིན་པར་ཐལ། འདོད་པའི་ཕྱིར། མི་
རྟག་པ་ལ་དམིགས་ནས་ལོངས་སྤྱོད་བྱར་བདེན་པར་འཛིན་པའི་བདེན་འཛིན་ཆོས་
ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། དེར་ཐལ། རང་
གི་དམིགས་ཡུལ་དུ་གྱུར་བའི་བྱང་སེམས་ལམ་གྱི་ལྡོག་བྱ་ལ་དམིགས་ནས་ལོངས་
སྤྱོད་བྱར་བདེན་པར་འཛིན་པའི་བདེན་འཛིན་ཡིན་པའི་ཕྱིར། འདོད་ན། དེའི་
དམིགས་ཡུལ་དུ་གྱུར་བའི་ཐེག་དམན་གྱི་ལམ་འབྲས་གང་རུང་ཡོད་པར་ཐལ།
འདོད་པའི་ཕྱིར། འདོད་ན། མི་རྟག་པ་དེ་ཐེག་དམན་གྱི་ལམ་འབྲས་གང་རུང་
ཡིན་པར་ཐལ། འདོད་པའི་ཕྱིར། ཁ་ཅིག རང་གི་དམིགས་ཡུལ་དུ་གྱུར་
བའི་འཇུག་བྱའི་ཆོས་ལ་དམིགས་ནས་འཇུག་བྱའི་གཟུང་བར་བདེན་པར་ཞེན་
པས་རབ་ཏུ་ཕྱེ་བའི་བདེན་འཛིན་ཀུན་བཏགས་དེ་འདིར་དངོས་སུ་བསྟན་པའི་མཐོང་
སྤང་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། རང་གི་དམིགས་པར་གྱུར་
བའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་ལྡོག་བྱའི་གཟུང་བར་
བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བཏགས་ཏེ་མཐོང་སྤང་ཤེས་
245



སྒྲིབ་འཇུག་པ་གཟུང་རྟོག་གི་མཚན་ཉིད། རང་གི་དམིགས་པར་གྱུར་བའི་བྱང་
སེམས་ལམ་གྱི་དོར་བྱ་ཡང་ཡིན། དམན་པའི་ལམ་གྱི་བླང་བྱ་ཡང་ཡིན་པའི་
གཞི་མཐུན་པ་ལ་དམིགས་ནས་བྱང་སེམས་ལམ་གྱི་ལྡོག་བྱའི་གཟུང་བར་བདེན་
པར་ཞེན་པས་རབ་ཏུ་ཕྱེ་བའི་འདེན་འཛིན་ཀུན་བཏགས་དེ། འདིར་དངོས་སུ་
བསྟན་པའི་ཤེས་སྒྲིབ་ལྡོག་པ་གཟུང་རྟོག་གི་མཚན་ཉིད། ཟེར་ན། ཤེས་སྒྲིབ་
འཇུག་པ་གཟུང་རྟོག་ཡིན་ན། རང་གི་དམིགས་པར་གྱུར་བའི་བྱང་སེམས་ལམ་
གྱི་འཇུག་བྱའི་ཆོས་ལ་དམིགས་པས་ཁྱབ་པར་ཐལ། ཤེས་སྒྲིབ་ལྡོག་པ་གཟུང་
རྟོག་ཡིན་ན། རང་གི་དམིགས་པར་གྱུར་བའི་བྱང་སེམས་ལམ་གྱི་ལྡོག་བྱའི་ཆོས་
ལ་དམིགས་པས་ཁྱབ་པའི་ཕྱིར། རྟགས་ཁས། འདོད་ན་སོང་། ཉན་ཐོས་ཀྱི་
ཚོགས་ལམ་ལ་དམིགས་ནས་འཇུག་བྱའི་གཟུང་བར་བདེན་པར་ཞེན་པས་རབ་
ཏུ་ཕྱེ་བའི་བདེན་འཛིན་ཀུན་བཏགས་ཆོས་ཅན། དེར་ཐལ། དེའི་ཕྱིར་ཏེ། རང་
གི་དམིགས་ཡུལ་དུ་གྱུར་བའི་འཇུག་བྱའི་ཆོས་ལ་དམིགས་ནས་འཇུག་བྱའི་གཟུང་
བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བཏགས་ཡིན་པའི་ཕྱིར།
ཁྱབ་པ་ཁས། རྟགས་གྲུབ་སྟེ། ཉན་ཐོས་ཀྱི་ཚོགས་ལམ་དེ་འཇུག་བྱའི་གཟུང་
བ་ཡིན་པའི་ཕྱིར། རྩ་བར་འདོད་མི་ནུས་ཏེ། ཉན་ཐོས་ཀྱི་ཚོགས་ལམ་དེ་བྱང་
སེམས་ལམ་གྱི་འཇུག་བྱའི་བཟུང་བ་མ་ཡིན་པའི་ཕྱིར། གཞན་ཡང་། ཉན་ཐོས་
ཀྱི་ཚོགས་ལམ་ལ་དམིགས་ནས་བྱང་སེམས་ལམ་གྱི་ལྡོག་བྱའི་གཟུང་བར་བདེན་
པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བཏགས་ཆོས་ཅན། མཚན་ཉིད་
246



གསུམ་པ་དེར་ཐལ། མཐོང་སྤང་ཤེས་སྒྲིབ་ལྡོག་པ་གཟུང་རྟོག་ཡིན་པའི་ཕྱིར།
ཁྱབ་པ་ཁས། འདོད་ན། ཉན་ཐོས་ཀྱི་ཚོགས་ལམ་ཆོས་ཅན། ཁྱོད་ལ་དམིགས་
ནས་ལྡོག་བྱའི་གཟུང་བར་བདེན་པར་འཛིན་པ་ཡོད་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། ཁྱོད་ལྡོག་བྱའི་གཟུང་བ་ཡིན་པར་ཐལ་ལོ། །འདོད་
མི་ནུས་ཏེ། ཁྱོད་འཇུག་བྱའི་གཟུང་བ་ཡིན་པའི་ཕྱིར། གཉིས་པ་རང་ལུགས་
ནི༑ རང་གི་དམིགས་ཡུལ་དུ་གྱུར་བའི་བྱང་སེམས་ལམ་གྱི་འཇུག་བྱ་ལ་དམིགས་
ནས་ལོངས་སྤྱོད་བྱར་བདེན་པར་འཛིན་པའི་བདེན་འཛིན་ཀུན་བཏགས་དེ། མཐོང་
སྤང་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། དབྱེ་ན་དགུ་ཡོད། རང་
གི་དམིགས་ཡུལ་དུ་གྱུར་བའི་བྱང་སེམས་ལམ་གྱི་ལྡོག་བྱ་ལ་དམིགས་ནས་ལོངས་
སྤྱོད་བྱར་བདེན་པར་འཛིན་པའི་བདེན་འཛིན་ཀུན་བཏགས། མཐོང་སྤང་ཤེས་
སྒྲིབ་ལྡོག་པ་གཟུང་རྟོག་གི་མཚན་ཉིད། དབྱེ་ན་དགུ་ཡོད།
ཤེས་སྒྲིབ་འཛིན་རྟོག་བཤད་པ།
སོ་སོ་སྐྱེ་བོ་འཕགས་དབྱེ་བས། །ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། མཐོང་སྤང་ཤེས་སྒྲིབ་འཛིན་རྟོག་ཆོས་ཅན། ཁྱོད་ལ་དབྱེ་ན་གཉིས་ཡོད།
ཁྱོད་ལ་མཐོང་སྤང་ཤེས་སྒྲིབ་རྫས་འཛིན་རྟོག་པ་དང་། མཐོང་སྤང་ཤེས་སྒྲིབ་
བཏགས་འཛིན་རྟོག་པ་གཉིས་ཡོད་པའི་ཕྱིར། དེ་གཉིས་ཆོས་ཅན། སོ་སོར་
247



དགུ་དགུ་ཡོད་དེ། ཡུལ་གྱི་དབྱེ་བས་སོ་སོར་དགུ་དགུ་ཡོད་པའི་ཕྱིར། གཉིས་
པ་ལ་ཁ་ཅིག རང་གི་དམིགས་པར་གྱུར་བའི་འཛིན་པ་ལ་དམིགས་ནས་འཛིན་
པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བཏགས་དེ། མཐོང་
སྤང་ཤེས་སྒྲིབ་འཛིན་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་བའི་
རྫས་འཛིན་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་
འཛིན་ཀུན་བཏགས་དེ། མཐོང་སྤང་ཤེས་སྒྲིབ་རྫས་འཛིན་རྟོག་པའི་མཚན་ཉིད།
རང་གི་དམིགས་ཡུལ་དུ་གྱུར་བའི་གང་ཟག་རྫས་ཡོད་དུ་འཛིན་པའི་འཛིན་པ་ལ་
དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་
བཏགས་དེ། འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་རྫས་འཛིན་རྟོག་
པའི་མཚན་ཉིད། རང་གི་དམིགས་ཡུལ་དུ་གྱུར་བའི་བཏགས་འཛིན་ལ་དམིགས་
ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བཏགས་
ཏེ༑ མཐོང་སྤང་ཤེས་སྒྲིབ་བཏགས་འཛིན་རྟོག་པའི་མཚན་ཉིད། རང་གི་དམིགས་
ཡུལ་དུ་གྱུར་བའི་སྐྱེས་བུ་བཏགས་ཡོད་དུ་འཛིན་པའི་འཛིན་པ་ལ་དམིགས་ནས་
འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བཏགས་དེ།
འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་བཏགས་འཛིན་རྟོག་པའི་མཚན་
ཉིད་ཟེར་ན། ལྷས་སྦྱིན་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་ལ་
དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་
བཏགས་ཆོས་ཅན། རང་གི་དམིགས་པར་གྱུར་བའི་གང་ཟག་རྫས་ཡོད་དུ་འཛིན་
248



o
པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་
བདེན འཛིན་ཀུན་བཏགས་ཡིན་པར་ཐལ། སྐབས་འདིར་དངོས་སུ་བསྟན་པའི་
མཐོང་སྤང་ཤེས་སྒྲིབ་རྫས་འཛིན་རྟོག་པ་ཡིན་པའི་ཕྱིར། ཁྱབ་པ་ཁས། འདོད་
ན༑ དེའི་དམིགས་ཡུལ་ཡང་ཡིན། གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་འཛིན་པ་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར།
འདོད་ན། ལྷས་སྦྱིན་རྫས་ཡོད་དུ་འཛིན་པའི་འཛིན་པ་དེ་གང་ཟག་རྫས་ཡོད་དུ་
འཛིན་པའི་འཛིན་པ་ཡིན་པར་ཐལ། འདོད་པའི་ཕྱིར། འདོད་ན། ལྷས་སྦྱིན་
རྫས་ཡོད་དུ་འཛིན་པའི་འཛིན་པ་ཆོས་ཅན། གང་ཟག་ཁྱོད་ཀྱི་དམིགས་ཡུལ་
དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་པར་ཐལ། ཁྱོད་
གང་ཟག་རྫས་ཡོད་དུ་འཛིན་པའི་འཛིན་པ་ཡིན་པའི་ཕྱིར། འདོད་ན། གང་
ཟག་ཆོས་ཅན། ཁྱོད་ལྷས་སྦྱིན་ཡིན་པར་ཐལ། འདོད་པའི་ཕྱིར། གཞན་ཡང་།
ཤེས་སྒྲིབ་རྫས་འཛིན་རྟོག་པ་དེ་ཤེས་སྒྲིབ་བཏགས་འཛིན་རྟོག་པ་དང་འགལ་བར་
ཐལ། མཚན་ཉིད་དེ་གཉིས་འཐད་པའི་ཕྱིར། འདོད་ན་སྔར་བཀག་ཟིན། རབ་
ཏུ་ཕྱེ་བ་ཞེས་པས་འཛིན་སྟངས་ལ་དམིགས་ནས་གཟུང་འཛིན་གཉིས་ཀར་བདེན་
པར་ཞེན་པ་གཅོད་ཅེ་ན། དེ་སྐབས་དང་པོར་བཤད་ཟིན་ཏོ། །ཁ་ཅིག རྫས་
འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པས་རབ་ཏུ་ཕྱེ་བའི་
བདེན་འཛིན་ཀུན་བཏགས། མཐོང་སྤང་ཤེས་སྒྲིབ་རྫས་འཛིན་རྟོག་པའི་མཚན་
ཉིད། བཏགས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པས་
249



རབ་ཏུ་ཕྱེ་བའི་བདེན་འཛིན་ཀུན་བཏགས་དེ། མཐོང་སྤང་ཤེས་སྒྲིབ་བཏགས་
འཛིན་རྟོག་པའི་མཚན་ཉིད་ཟེར་ན། གང་ཟག་རྫས་ཡོད་དུ་འཛིན་པའི་འཛིན་
པ་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པས་བདེན་འཛིན་ཀུན་
བཏགས་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་
ན༑ དེ་ཆོས་ཅན། རྫས་འཛིན་དེ་ཁྱོད་ཀྱི་དམིགས་ཡུལ་དང་འཛིན་སྟངས་ཀྱི་
ཡུལ་གཉིས་སུ་ཕྱེ་བའི་དམིགས་ཡུལ་ཡིན་པར་ཐལ། འདོད་པའི་ཕྱིར། འདོད་
ན༑ རྫས་འཛིན་ཆོས་ཅན། གང་ཟག་རྫས་ཡོད་དུ་འཛིན་པའི་འཛིན་པ་ཡིན་
པར་ཐལ། འདོད་པའི་ཕྱིར། འདོད་ན་སླ། རོང་ཊིཀ་པ་ན་རེ། འཕགས་རྒྱུད་
ལ་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་མེད་དེ། འཕགས་པ་
ཡིན་ན་གང་ཟག་གི་བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར། ཞེས་
ཟེར་བ་ནི་རང་གི་གྲུབ་མཐའ་དང་འགལ་ཏེ། བྱང་འཕགས་ཀྱི་རྒྱུད་ལ་ཉོན་ཡིད་
མེད་པར་ཐལ། དེའི་རྒྱུད་ལ་གང་ཟག་གི་བདག་འཛིན་མེད་པའི་ཕྱིར། རྟགས་
ཁས། འདོད་ན། ས་བདུན་པའི་བར་དུ་ཉོན་ཡིད་མ་སྤངས་པས་ང་རྒྱལ་ཕྲ་མོ་
འབྱུང་བར་ཁས་བླངས་པ་དང་འགལ་ལོ། །ཁོ་ན་རེ། འཕགས་རྒྱུད་ལ་གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་མེད་པར་ཐལ། སོ་སོ་
སྐྱེ་བོ་འཕགས་དབྱེ་བས། །ཞེས་རྫས་འཛིན་སོ་སྐྱེའི་རྟེན་ཅན་དུ་གསུངས་པའི་
ཕྱིར་ཟེར་ན་མ་ཁྱབ་སྟེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློའི་
ཞེན་ཡུལ་མྱོངས་སྟོབས་ཀྱིས་ཁེགས་པ་སོ་སོ་སྐྱེ་བོ་ལ་མེད་ཅིང་འཕགས་པ་ལ་ཡོད་
250



པས་དེ་ལྟར་གསུངས་པའི་ཕྱིར། གཟུང་རྟོག་དང་འཛིན་རྟོག་ལ་མུ་བཞི་རྩི་ཚུལ་
ཊིཀར་གསུངས་པ་ནི་ཉི་སྣང་གི་བཞེད་པ་བསྐྱར་བ་ཙམ་ཡིན་ཏེ། སྐབས་དང་
པོར་བཤད་ཟིན་པའི་ཕྱིར། རང་ལུགས་ནི། རང་གི་དམིགས་ཡུལ་དུ་གྱུར་བའི་
རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་
ཀུན་བཏགས་དེ། མཐོང་སྤང་ཤེས་སྒྲིབ་རྫས་འཛིན་རྟོག་པའི་མཚན་ཉིད། དབྱེ་
ན་དགུ་ཡོད། རང་གི་དམིགས་ཡུལ་དུ་གྱུར་བའི་བཏགས་འཛིན་ལ་དམིགས་
ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་ཀུན་བཏགས་དེ། མཐོང་
སྤང་ཤེས་སྒྲིབ་བཏགས་འཛིན་རྟོག་པའི་མཚན་ཉིད། དབྱེ་ན་དགུ་ཡོད།
བྱང་ཆུབ་ཆེན་པོ་འཇོག་ཚུལ་བཤད་པ།
དྲི་མ་ཟད་དང་མི་སྐྱེ་བའི། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི༑ རྣམ་མཁྱེན་ཆོས་ཅན། བྱང་ཆུབ་ཆེན་པོ་ཡིན་ཏེ། ཟད་མི་སྐྱེ་ཤེས་པའི་
ཡེ་ཤེས་མཐར་ཐུག་ཡིན་པའི་ཕྱིར། དེ་ཆོས་ཅན། ཟད་པ་ཤེས་པའི་བྱང་ཆེན་
ཡིན་ཏེ། སྒྲིབ་པ་ཟད་པ་དོན་དམ་པར་མེད་པར་མངོན་སུམ་དུ་རྟོགས་པའི་ཡེ་
ཤེས་མཐར་ཐུག་ཡིན་པའི་ཕྱིར། དེ་ཆོས་ཅན། མི་སྐྱེ་བ་ཤེས་པའི་བྱང་ཆེན་
ཡིན་ཏེ། སྒྲིབ་པ་དོན་དམ་པར་སྐྱེ་བ་མེད་པར་མངོན་སུམ་དུ་རྟོགས་པའི་ཡེ་ཤེས་
མཐར་ཐུག་ཡིན་པའི་ཕྱིར། གཉིས་པ་ནི་ཁ་ཅིག དྲི་མ་ཟད་སྐྱེ་བདེན་མེད་དུ་
251



མངོན་སུམ་དུ་རྟོགས་པའི་ཡེ་ཤེས། བྱང་ཆུབ་ཆེན་པོའི་མཚན་ཉིད། ཟེར་ན།
ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། ཁ་ཅིག དྲི་མ་ཟད་སྐྱེ་བདེན་མེད་དུ་མངོན་སུམ་དུ་
རྟོགས་པའི་ཡེ་ཤེས་མཐར་ཐུག་བྱང་ཆེན་གྱི་མཚན་ཉིད་ཟེར་ན། ལོངས་སྐུ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འབྲས་བུ་ཆོས་སྐུ་ཡིན་
པའི་ཕྱིར། རྩ་བར་འདོད་ན། ཤེས་པར་ཐལ་ལོ། །གལ་ཏེ་ཉན་ཐོས་དགྲ་བཅོམ་
པ་ཉན་ཐོས་ཀྱི་བྱང་ཆུབ་ཡིན་པར་ཐལ། ལོངས་སྐུ་ཐེག་ཆེན་གྱི་བྱང་ཆུབ་ཡིན་
པའི་ཕྱིར། རྟགས་ཁས། འདོད་མི་ནུས་ཏེ། བདག་མེད་ཡིན་པའི་ཕྱིར། ཞེས་
གསུངས། ལོངས་སྐུ་དེ་བྱང་ཆུབ་ཆེན་པོ་ཡིན་པར་ཐལ། ངོ་བོ་ཉིད་སྐུ་བྱང་
ཆུབ་ཆེན་པོ་ཡིན་པའི་ཕྱིར། འགོག་པ་ལ་སྟོང་པ་ཉིད་སྐྱེས་པས། ཞེས་སོགས་
ཀྱི་ཊིཀར་སངས་རྒྱས་ཀྱི་སྤངས་པ་བྱང་ཆུབ་དུ་བཤད་པའི་ཕྱིར་དང་། རྒྱུད་བླ་
མར་བཟོད་དང་སྐྱེ་བ་བྱང་ཆུབ་ཆེ། །ཞེས་སོགས་ཀྱི་སྤྲུལ་སྐུ་བྱང་ཆེན་དུ་བཤད་
པའི་ཕྱིར། ཁ་ཅིག གནས་སྐབས་ཀྱི་བྱང་ཆེན་མེད་ཟེར་ན་མི་འཐད་དེ།
བྱང་ཆུབ་ཀྱི་རྒྱུ་མཚན་ཁོ་ནར་དེ་དག་ཡང་དག་པའི་ཚིག་དོན་ལ་སོགས་པའི་སྒོས་
ཤེས་རབ་ཀྱི་ཕ་རོལ་ཏུ་ཕྱིན་པ་རང་གིས་སྒོམ་པ་ལ་སོགས་བསོད་ནམས་ཆེས་མང་
བས་མཚན་ཉིད་ནི་གསུམ་པ་ཡིན་ནོ། །ཞེས་པ་མི་འཐད་པར་ཐལ། ཐེག་ཆེན་
གྱི་སྦྱོར་ལམ་ཆོས་མཆོག་སྐད་ཅིག་ཐ་མ་དེ་གནས་སྐབས་ཀྱི་བྱང་ཆུབ་ཆེན་པོར་
གྱུར་བའི་བར་ཆད་མེད་ལམ་གྱི་རྒྱུ་ཡང་མ་ཡིན། མཐར་ཐུག་གི་བྱང་ཆེན་ཐོབ་
252.



བྱེད་ཀྱི་བར་ཆད་མེད་ལམ་གྱི་རྒྱུ་ཡང་མ་ཡིན་པའི་ཕྱིར། ལན་མེད་དོ། །ཁོ་
ན་རེ། བྱང་སེམས་མཐོང་ལམ་པའི་རྒྱུད་ཀྱི་འགོག་བདེན་དེ་གནས་སྐབས་ཀྱི་
མྱང་འདས་ཡིན་པར་ཐལ། ཐེག་ཆེན་གྱི་མཐོང་ལམ་དེ་གནས་སྐབས་ཀྱི་བྱང་
ཆེན་ཡིན་པའི་ཕྱིར། འདོད་ན། བྱང་སེམས་མཐོང་ལམ་པ་དེ་གནས་སྐབས་
ཀྱི་དགྲ་བཅོམ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ། བྱང་
ཆུབ་ལ་གཞན་སྟོན་པ་དང་། ཞེས་སོགས་ཀྱི་སྐབས་ཀྱི་བྱང་ཆུབ་དེ་མཐར་ཐུག་
གི་བྱང་ཆེན་ཁོ་ན་ལ་བྱེད་རིགས་པར་ཐལ། གནས་སྐབས་ཀྱི་བྱང་ཆེན་གཞི་མ་
གྲུབ་པའི་ཕྱིར། རྟགས་ཁས། འདོད་ན། ཊིཀར། མཐའི་བྱང་ཆེན་གྱི་རྒྱུ་
ཡང་སྟོན་པ་ཡིན་མོད་ཀྱི་གནས་སྐབས་ཀྱི་བྱང་ཆུབ་ཆེན་པོ་མཐོང་ལམ་རྩེ་སྦྱོར་
གྱི་རྒྱ་སྟོན་པ་ལ་ངེས་པར་སྦྱར་བ་བྱ་བར་ཁོ་ནའོ། །ཞེས་པ་མི་འཐད་པར་ཐལ།
འདོད་པའི་ཕྱིར། རང་ལུགས་ནི། དྲི་མ་ཟད་སྐྱེ་བདེན་མེད་དུ་མངོན་སུམ་དུ་
རྟོགས་པའི་ཡེ་ཤེས་དང་ལྡན་པའི་སྐྱབས་གནས་མཐར་ཐུག་དེ། བྱང་ཆུབ་ཆེན་
པོའི་མཚན་ཉིད། དབྱེ་ན་སྐུ་གསུམ་ཡོད། ཁོ་ན་རེ། ངོ་བོ་ཉིད་སྐུ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཡེ་ཤེས་དང་ལྡན་
པར་ཐལ། འདོད་པའི་ཕྱིར། འདོད་ན། སེམས་དང་ལྡན་པར་ཐལ། འདོད་
པའི་ཕྱིར། འདོད་ན། སེམས་ལྡན་ཡིན་པར་ཐལ། འདོད་པའི་ཕྱིར་ཟེར་རོ།།
གཞན་གྱི་ཆོས་རྣམས་ཀྱང་ཡོད་ལ། །ཞེས་སོགས་ཀྱི་སྐབས་སུ། ཁ་ཅིག དངོས་
སྨྲ་བས་ཆོས་ཐམས་ཅད་བདེན་གྲུབ་ཏུ་ཁས་བླངས་ནས་སྟོན་པ་སངས་རྒྱས་ཀྱིས་
253



ཤེས་སྒྲིབ་སྤངས་པར་བྱམས་མགོན་གྱིས་མཚར་དུ་བརྩི་བའི་རྒྱུ་མཚན་ཡོད་དེ།
ཆོས་ཐམས་ཅད་བདེན་པར་གྲུབ་ན་སྟོན་པ་སངས་རྒྱས་ཀྱིས་སྒྲིབ་པ་མ་སྤངས་
དགོས་པའི་ཕྱིར། ཟེར་ན། སེམས་ཙམ་པས་ཆོས་ཐམས་ཅད་བདེན་གྲུབ་ཏུ་
ཁས་བླང་བར་ཐལ། སྦྱོར་བ་དེ་གཞུང་དེའི་དོན་སྦྱོར་རྣམ་དག་ཡིན་པའི་ཕྱིར།
འདོད་ན། དེས་ཀུན་བཏགས་བདེན་གྲུབ་ཏུ་ཁས་བླང་བར་ཐལ། འདོད་པའི་
ཕྱིར། རང་ལུགས་ནི། སེམས་ཙམ་པས་སྒྲིབ་གཉིས་བདེན་གྲུབ་ཏུ་ཁས་བླངས་
ནས་སྟོན་པ་སངས་རྒྱས་ཀྱིས་ཤེས་སྒྲིབ་སྤངས་པར་ཁས་ལེན་པ་ལ་བྱམས་མགོན་
གྱིས་མཚར་དུ་བརྩི་བའི་རྒྱུ་མཚན་ཡོད་དེ། སྒྲིབ་གཉིས་བདེན་པར་གྲུབ་ན་སྟོན་
པ་སངས་རྒྱས་ཀྱིས་ཤེས་སྒྲིབ་མ་སྤངས་དགོས་པའི་ཕྱིར།
རྣལ་འབྱོར་གྱི་ས་བཤད་པ།
དེ་ལ་སྐྱེ་བ་དང་འཇིག་པས་སྟོང་བར། ཞེས་སོགས་ཀྱི་སྐབས་སུ། གཉིས་
ལས། དང་པོ་ནི། ཉེར་ལེན་གྱི་ཕུང་པོ་ཆོས་ཅན། ཚོགས་རྒྱུན་གང་ལ་ཡང་
བཏགས་པ་ཙམ་མ་ཡིན་པའི་གང་ཟག་གི་བདག་གིས་སྟོང་སྟེ། སྐྱེ་འཇིག་ཅན་
ཡིན་པའི་ཕྱིར། ཁྱབ་སྟེ། གང་ཟག་གི་བདག་ཡིན་ན། སྐྱེ་འཇིག་མི་བྱེད་པས་
ཁྱབ་པའི་ཕྱིར། གཉིས་པ་ལ་ཁ་ཅིག རྣལ་འབྱོར་གྱི་ས་དེ་ལ་གང་ཟག་གི་
བདག་མེད་རྟོགས་པའི་རྣལ་འབྱོར་གྱི་ས། གཟུང་བ་བདེན་མེད་རྟོགས་པའི་རྣལ་
254



འབྱོར་གྱི་ས། འཛིན་པ་བདེན་མེད་རྟོགས་པའི་རྣལ་འབྱོར་གྱི་ས། སྤྲོས་བྲལ་
རྟོགས་པའི་རྣལ་འབྱོར་གྱི་ས་དང་བཞི་ཡོད་པའི་དང་པོ་ཉན་ཐོས་སྡེ་བ་དང་། གཉིས་
པ་སེམས་ཙམ་རྣམ་བདེན་པ། །གསུམ་པ་སེམས་ཙམ་རྣམ་རྫུན་པ། །བཞི་བ་
དབུ་མ་བ་ལ་སྦྱོར། །ཞེས་ཟེར་ན། ཤེས་བྱ་ཆོས་ཅན། གཟུང་བ་རྫས་འཛིན་
མེད་པར་རྟོགས་པའི་གང་ཟག་ཡིན་ན་འཛིན་པ་རྫས་འཛིན་མེད་པར་ཚད་མས་
གྲུབ་པའི་གང་ཟག་ཡིན་མི་དགོས་པར་ཐལ། རྣལ་འབྱོར་གྱི་ས་དེ་ལ་བཞི་པོ་དེར་
འབྱེད་རིགས་པའི་ཕྱིར། འདོད་མི་ནུས་ཏེ། སྔོན་པོ་སྔོ་སྣང་དབང་ཤེས་ལས་
རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་ན། སྔོ་སྣང་དབང་
ཤེས་སྔོན་པོ་ལས་རྫས་གཞན་མ་ཡིན་པར་ཚད་མས་གྲུབ་པའི་གང་ཟག་ཡིན་དགོས་
པའི་ཕྱིར་ཏེ། སྔོན་པོ་སྔོ་སྣང་དབང་ཤེས་ལས་རྫས་གཞན་མ་ཡིན་པར་ཚད་མས་
གྲུབ་པའི་གང་ཟག་ཡིན་ན། སྔོན་པོ་དང་སྔོ་སྣང་དབང་ཤེས་རྫས་གཞན་མ་ཡིན་
པར་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། ཁ་ཅིག རྣལ་འབྱོར་
གྱི་ས་ལ་སྔར་ལྟར་བཞིར་ཕྱེས་ནས་གཟུང་མེད་རྟོགས་པ་ཞེས་པ་གཟུང་བ་རང་
བཞིན་མེད་པར་རྟོགས་པ་དང་། འཛིན་མེད་རྟོགས་པ་ཞེས་པ་འཛིན་པ་རང་བཞིན་
མེད་པར་རྟོགས་པ་ལ་བྱེད། རྣལ་འབྱོར་གྱི་ས་དང་པོ་ཉན་ཐོས་སྡེ་བ། གཉིས་
པ་རང་རྒྱལ་གྱི་ལྟ་བ། གསུམ་པ་སེམས་ཙམ་པའི་ལྟ་བ་ལ་སྦྱོར། ཞེས་ཟེར་བ་
མི་འཐད་དེ། སེམས་ཙམ་པ་དང་རང་སངས་རྒྱས་ཀྱི་བསྒོམ་བྱའི་གཙོ་བོའི་ལྟ་
བ་ལ་མཐོ་དམན་གྱི་ཁྱད་པར་མེད་པའི་ཕྱིར། གཞན་ཡང་། རྣལ་འབྱོར་གྱི་
255



ས་ལ་བཞི་པོ་དེར་འབྱེད་མི་རིགས་པར་ཐལ། གཞི་གྲུབ་པ་གཅིག་གི་སྟེང་དུ་
བདེན་མེད་ཚད་མས་གྲུབ་ན་དེས་གཞི་གཞན་ལ་བདེན་པར་ཡོད་མེད་བློ་ཁ་ཕྱོགས་
ཙམ་གྱིས་བདེན་མེད་དུ་རྟོགས་ནུས་པའི་ཕྱིར་ཏེ། གང་གིས་དངོས་ཅིག་དེ་བཞིན་
ཉིད་མཐོང་བ། །ཞེས་སོགས་ཀྱི་དོན་གྲུབ་པའི་ཕྱིར། གཞན་ཡང་དེས་འཛིན་
པ་བདེན་མེད་དུ་ཚད་མས་ངེས་པར་ཐལ། དེས་འཛིན་པ་རང་བཞིན་མེད་པར་
ཚད་མས་ངེས་པའི་ཕྱིར། རྟགས་ཁས། འདོད་མི་ནུས་ཏེ། དེས་དེ་བདེན་གྲུབ་
ཏུ་འདོད་པའི་ཕྱིར། ཡང་དག་མ་ཡིན་ཀུན་རྟོག་ཡོད། །ཅེས་པ་སེམས་ཙམ་
པའི་རང་གཞུང་རྣམ་དག་ཡིན་པའི་ཕྱིར། གཞན་ཡང་། སེམས་ཙམ་པས་ཆོས་
ཀྱི་བདེན་འཛིན་བདེན་མེད་དུ་རྟོགས་པར་ཐལ། དེས་འཛིན་པ་བདེན་མེད་དུ་
རྟོགས་པའི་ཕྱིར། རྟགས་ཁས། འདོད་ན། དེས་སྒྲིབ་གཉིས་བདེན་མེད་དུ་
རྟོགས་པར་ཐལ། འདོད་པའི་ཕྱིར། འདོད་ན། གཞན་གྱི་ཆོས་རྣམས་ཀྱང་
ཡོད་ལ། ཞེས་བཤད་པ་མི་འཐད་པར་ཐལ། འདོད་པའི་ཕྱིར། མཁས་པ་ཁ་
ཅིག བདག་མེད་རྟོགས་པའི་རྣལ་འབྱོར་གྱི་ས་ལ་གསུམ་དུ་གྲངས་ངེས་ཏེ།
དེ་ལ་གང་ཟག་གི་བདག་མེད་དུ་རྟོགས་པའི་རྣལ་འབྱོར་གྱི་ས། གཉིས་སྟོང་རྟོགས་
པའི་རྣལ་འབྱོར་གྱི་ས། བདེན་མེད་རྟོགས་པའི་རྣལ་འབྱོར་གྱི་ས་གསུམ་དུ་གྲངས་
ངེས་པའི་ཕྱིར་ཏེ་བསྒོམ་བྱ་བདག་མེད་ལ་གསུམ་དུ་གྲངས་ངེས་པའི་ཕྱིར། ཞེས་
གསུངས། ཤེས་བྱ་ཆོས་ཅན། བདེན་མེད་རྟོགས་པའི་རྣལ་འབྱོར་གྱི་ས་ཡིན་
ན་བདག་མེད་རྟོགས་པའི་རྣལ་འབྱོར་གྱི་ས་ཡིན་དགོས་པར་ཐལ། དམ་བཅའ་
256



འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་
ཕྱིར། འདོད་ན། བདག་མེད་དེ་ཁྱོད་ཀྱི་དངོས་ཀྱི་གཞལ་བྱ་ཡིན་པར་ཐལ།
འདོད་པའི་ཕྱིར། འདོད་ན། བདག་མེད་ཆོས་ཅན། དོན་དམ་བདེན་པ་ཡིན་
པར་ཐལ། འདོད་པའི་ཕྱིར། འདོད་ན་གོང་དུ་བཀག་ཟིན། བདེན་འཛིན་ཡིན་
ན་བདག་འཛིན་ཡིན་དགོས་པར་ཐལ། བདག་འཛིན་ལ་གསུམ་དུ་གྲངས་ངེས་
པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པས་བདག་འཛིན་
མ་སྤངས་པར་ཐལ། འདོད་པའི་ཕྱིར། འདོད་ན། དེས་འཁོར་བ་མ་སྤངས་
པར་ཐལ་ལོ། །ཁ་ཅིག གང་ཟག་གི་བདག་མེད་རྟོགས་པའི་སེམས་དཔའི་
རྣལ་འབྱོར། རྣལ་འབྱོར་གྱི་ས་དང་པོའི་མཚན་ཉིད་ཟེར་ན། གང་ཟག་གི་བདག་
མེད་རྟོགས་པའི་ཉན་ཐོས་ཀྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། ཁ་
ཅིག གང་ཟག་གི་བདག་མེད་རྟོགས་པའི་ལམ་ཞུགས་ཀྱི་མཁྱེན་པ་དེ། རྣལ་
འབྱོར་གྱི་ས་དང་པོའི་མཚན་ཉིད་ཟེར་ན། སྟོང་ཉིད་རྟོགས་པའི་རྣམ་མཁྱེན་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཉན་ཐོས་ཀྱི་
རྟོགས་རིགས་སུ་གནས་པར་ཐལ། འདོད་པའི་ཕྱིར། ཁ་ཅིག ཉན་ཐོས་ཀྱི་
རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ། གང་ཟག་གི་བདག་མེད་
རྟོགས་པའི་རྣལ་འབྱོར་གྱི་སའི་མཚན་ཉིད་ཟེར་ན། ཉན་ཐོས་ཚོགས་ལམ་པའི་
257



རྒྱུད་ཀྱི་ཐར་བ་དོན་གཉེར་གྱི་བློ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། ཁྱོད་ཀྱིས་གང་
ཟག་གི་བདག་མེད་རྟོགས་པར་ཐལ། འདོད་པའི་ཕྱིར། འདོད་ན། འདུས་
བྱས་མི་རྟག་པར་རྟོགས་པའི་བློ་དེས་གང་ཟག་གི་བདག་མེད་རྟོགས་པར་ཐལ།
འདོད་པའི་ཕྱིར། འདོད་ན། འདུས་བྱས་མི་རྟག་པར་ཚད་མས་གྲུབ་པའི་གང་
ཟག་ཡིན་ན། གང་ཟག་གི་བདག་མེད་ཚད་མས་གྲུབ་པའི་གང་ཟག་ཡིན་དགོས་
པར་ཐལ། འདོད་པའི་ཕྱིར། རང་ལུགས་ནི། ཞི་ལྷག་ཟུང་འབྲེལ་གྱི་མངོན་
རྟོག་གང་ཞིག ཡོན་ཏན་དུ་མའི་གཞི་རྟེན་བྱེད་པ་དེ། རྣལ་འབྱོར་གྱི་སའི་
མཚན་ཉིད། རྟེན་གྱི་སྒོ་ནས་དབྱེ་ན། ཉན་ཐོས་རང་རྒྱལ་ཐེག་ཆེན་གྱི་རྣལ་
འབྱོར་གྱི་ས་གསུམ། ཡུལ་གྱི་སྒོ་ནས་གང་ཟག་གི་བདག་མེད་རྟོགས་པའི་རྣལ་
འབྱོར་གྱི་ས། གཉིས་སྟོང་རྟོགས་པའི་དེ། བདེན་སྟོང་རྟོགས་པའི་དེ་རྣམས་
སུ་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། རྩོད་
པ་སྤོང་བ་ལ། ཁ་ཅིག གང་ཟག་གི་བདག་མེད་རྟོགས་པའི་བྱང་སེམས་ཀྱི་
ཚོགས་ལམ་དེ་བྱང་སེམས་ཀྱི་རྣལ་འབྱོར་གྱི་ས་ཡིན་པར་ཐལ། འདོད་པའི་ཕྱིར།
ཞེས་ཟེར་རོ། །སྔོན་པོ་དང་དེའི་བློ་དག ཞེས་སོགས་ཀྱི་སྐབས་སུ། སྔོན་པོ་
དང་སྔོན་འཛིན་དབང་མངོན་ཆོས་ཅན། རྫས་གཞན་མ་ཡིན་ཏེ། ལྷན་ཅིག་
དམིགས་ངེས་ཡིན་པའི་ཕྱིར་ཟེར་ན། མི་འཐད་དེ། སྔོན་འཛིན་གྱི་བློ་ཡོད་ན་
སྔོན་པོ་ཡོད་དགོས་པར་ཐལ། དེ་གཉིས་ལྷན་ཅིག་དམིགས་ངེས་ཡིན་པའི་ཕྱིར།
258



འདོད་ན། སྔོན་པོ་ཚད་མས་མ་དམིགས་པའི་ས་ཕྱོགས་ཆོས་ཅན། དེར་ཐལ།
དེའི་ཕྱིར། དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། ཞེས་སོགས་
ལ༑ གཉིས་མེད་ཀྱི་ཡེ་ཤེས་ཆོས་ཅན། བདེན་པར་མེད་དེ། རྟེན་འབྲེལ་ཡིན་
པའི་ཕྱིར། དཔེར་ན་སྒྱུ་མ་བཞིན། འདི་ལ་བསལ་བྱ་ཅི་ཡང་མེད། །ཅེས་
སོགས་ལ། ཁམས་རང་བཞིན་གྱིས་རྣམ་པར་དག་པ་འདི་ལ་བདག་གཉིས་སྔར་
ཡོད་གསར་དུ་བསལ་བར་བྱ་བ་མེད་དེ། དེ་ལ་བདག་གཉིས་ཡོད་མ་མྱོང་བའི་
ཕྱིར། དེ་ལ་བདག་མེད་གཉིས་སྔར་མེད་གསར་དུ་བཞག་པར་བྱ་བ་མེད་དེ། དེ་
དང་པོ་ནས་བདག་མེད་གཉིས་ཀྱི་རང་བཞིན་ཡིན་པའི་ཕྱིར། བྱང་འཕགས་ཀྱི་
རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན། ཡང་དག་པའི་
ལྟ་བ་ཡིན་ཏེ། གནས་ལུགས་མངོན་སུམ་དུ་རྟོགས་པའི་བློ་ཡིན་པའི་ཕྱིར། ཐབས་
ཁྱད་པར་ཅན་གྱིས་ཟིན་པའི་སྒོ་ནས་གནས་ལུགས་མངོན་སུམ་དུ་རྟོགས་པ་ཆོས་
ཅན། དགོས་པ་ཡོད་དེ། སངས་རྒྱས་ཀྱི་གོ་འཕང་ཐོབ་པར་འགྱུར་བའི་དགོས་
པ་ཡོད་པའི་ཕྱིར། འདི་ལ་བསལ་བྱ་ཅི་ཡང་མེད་ཅེས་པའི་གཞུང་འདི་མངོན་
རྟོགས་རྒྱན་གྱི་རང་གཞུང་ཡིན་བྱས་པ་ལ། དེ་ཡིན་ན་མངོན་རྟོགས་རྒྱན་གྱི་རང་
གཞུང་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། རྒྱུད་
བླ་མའི་གཞུང་ཚིག་དུ་གྱུར་བའི་འདི་ལ་བསལ་བྱ་ཅི་ཡང་མེད། ཅེས་སོགས་ཀྱི་
གཞུང་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་
པའི་ཕྱིར། ཟེར་ན་མ་ཁྱབ། དེ་བཞིན་དུ། ཐེག་བསྡུས་ཀྱི་གཞུང་གི་ནང་ཚན་
259



དུ་གྱུར་བའི། འདི་ལ་བསལ་བྱ་ཅི་ཡང་མེད། །ཅེས་པའི་གཞུང་ཆོས་ཅན། དེར་
ཐལ། དེའི་ཕྱིར། རྟགས་སྔར་བཞིན་ཟེར་ན་མ་ཁྱབ་བོ། །
མཐོང་ལམ་རྩེ་སྦྱོར་བཤད་པ།
སྦྱིན་པ་ལ་སོགས་རེ་རེར་ནི། །ཞེས་སོགས་ལ། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། མཐོང་ལམ་རྩེ་སྦྱོར་ཡིན་ཏེ། མཐོང་སྤང་
རྟོག་པའི་ས་བོན་དངོས་སུ་འཇོམས་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་
ཡིན་པའི་ཕྱིར། ཁ་ཅིག་མཐོང་སྤང་རྟོག་པའི་ས་བོན་དངོས་སུ་འཇོམས་བྱེད་
ཀྱི་ཐེག་ཆེན་གྱི་བདེན་པ་མངོན་རྟོགས་དེ། མཐོང་ལམ་རྩེ་སྦྱོར་གྱི་མཚན་ཉིད་
ཟེར་ན། ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར།
ཁ་ཅིག དེ་སྐབས་འདིར་དངོས་སུ་བསྟན་པའི་མཐོང་ལམ་རྩེ་སྦྱོར་གྱི་མཚན་
ཉིད་ཟེར་ན། མཐོང་ལམ་རྩེ་སྦྱོར་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། རང་ལུགས་ནི། མཐོང་སྤང་རྟོག་པའི་ས་བོན་གྱི་དངོས་གཉེན་
བྱེད་པའི་རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས་དེ་ཐེག་ཆེན་
གྱི་མཐོང་ལམ་རྩེ་སྦྱོར་གྱི་མཚན་ཉིད། དེ་ནས་སེང་གེ་རྣམ་བསྒྱིངས་པའི། །ཞེས་
260



སོགས་ལ་གཉིས་ལས། དང་པོ་ལ། ཁ་ཅིག མཐོང་ལམ་རྣམ་གྲོལ་ལམ་ལ་
གནས་པའི་སེམས་དཔའ་དེས་མཉམ་གཞག་ཏུ་སེང་གེ་རྣམ་པར་བསྒྱིངས་པའི་
ཏིང་ངེ་འཛིན་ལ་སྙོམས་པར་འཇུག་པ་ཆོས་ཅན། དགོས་པ་ཡོད་དེ། མཐོང་
སྤང་སྒྲིབ་གཉིས་ཀྱི་འཇིགས་པ་མེད་པར་བྱ་བའི་ཆེད་ཡིན་པའི་ཕྱིར། བྱང་སེམས་
ཐོང་ལམ་པས་རྗེས་ཐོབ་དུ་རྟེན་འབྲེལ་ལུགས་མཐུན་དང་ལུགས་མི་མཐུན་པ་ལ་
རྟོགས་པ་ཆོས་ཅན། དགོས་པ་ཡོད་དེ། བདེན་བཞིའི་གནས་ཚུལ་ཁོང་དུ་ཆུད་
པར་བྱ་བའི་ཆེད་ཡིན་པའི་ཕྱིར། ཟེར་ན། མཐོང་ལམ་རྣམ་གྲོལ་ལམ་ལ་གནས་
པའི་སེམས་དཔའ་དེ་མཐོང་སྤང་སྒྲིབ་གཉིས་ཀྱི་འཇིགས་པ་དང་བཅས་པར་ཐལ།
སྦྱོར་བ་དང་པོ་འཐད་པའི་ཕྱིར། འདོད་མི་ནུས་ཏེ། དེས་མཐོང་སྤང་སྒྲིབ་གཉིས་
མ་ལུས་པར་སྤངས་པའི་ཕྱིར། མཐོང་ལམ་པས་བདེན་བཞིའི་གནས་ཚུལ་ཁོང་
དུ་མ་ཆུད་པར་ཐལ། སྦྱོར་བ་གཉིས་པ་དེ་འཐད་པའི་ཕྱིར། འདོད་ན། བདེན་
བཞིའི་གནས་ཚུལ་ཁོང་དུ་ཆུད་པའི་གང་ཟག་མེད་པར་ཐལ། འདོད་པའི་ཕྱིར།
མཁས་པ་ཁ་ཅིག མཐོང་ལམ་རྩེ་སྦྱོར་ལ་གནས་པའི་སེམས་དཔའ་ཆོས་ཅན།
སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་པ་ཡིན་ཏེ། ཤེས་
སྒྲིབ་ཀུན་བཏགས་ཀྱི་ས་བོན་དངོས་སུ་སྤངས་པའི་སྒོ་ནས་ཤེས་སྒྲིབ་ཀྱི་འཇིགས་
པ་མེད་པའི་བདེན་པ་མངོན་རྟོགས་ལ་གནས་བཞིན་པའི་གང་ཟག་ཡིན་པའི་ཕྱིར།
ཞེས་གསུངས། མཐོང་ལམ་རྩེ་སྦྱོར་ལ་གནས་པའི་སེམས་དཔའ་ཆོས་ཅན། ཁྱོད་
ཀྱིས་ཤེས་སྒྲིབ་ཀུན་བཏགས་མ་སྤངས་པར་ཐལ། མཐོང་ལམ་བར་ཆད་མེད་
61



ལམ་ལ་གནས་པའི་སེམས་དཔའ་ཁྱོད་ཡིན་པའི་ཕྱིར། རང་ལུགས་ནི། མཐོང་
ལམ་རྩེ་སྦྱོར་ལ་གནས་པའི་སེམས་དཔའ་ཆོས་ཅན། སྤངས་པ་ལ་དབང་བྱེད་
པའི་བྱེད་ལས་དང་ལྡན་ཏེ། མཉམ་གཞག་ཏུ་སེང་གེ་རྣམ་པར་བསྒྱིངས་པའི་ཏིང་
འཛིན་ལ་མཉམ་པར་བཞག་ནས་རྗེས་ཐོབ་ཏུ་རྟེན་འབྲེལ་ལུགས་མཐུན་དང་ལུགས་
མི་མཐུན་ལ་རྟོགས་པའི་བདེན་པ་མངོན་རྟོགས་ལ་གནས་པའི་སེམས་དཔའ་ཡིན་
པའི་ཕྱིར། རོང་ཊིཀ་པ་ན་རེ། སྐབས་འདིའི། དེ་ནས་སེང་གེ་རྣམ་བསྒྱིངས་
པའི་ཞེས་པའི། དེ་ནས་ཞེས་པ་མཐོང་ལམ་རྩེ་སྦྱོར་སྒོམ་ཟིན་པ་དེ་ནས་ཏེ། དེའི་
འོག་ཏུ་སྒོམ་ལམ་རྩེ་སྦྱོར་འཆད་ཅེས་པའི་དོན་ཡིན་པའི་ཕྱིར། ཞེས་ཟེར་བ་མི་
འཐད་དེ། དེ་ལ་དབང་དུ་བྱ་བའི་ཕྱིར། དེ་ཉིད་ཡང་དང་ཡང་དུ་སྒོམ་པར་བྱེད་
དོ་ཞེས་བར་སྐབས་ཀྱི་ཚིགས་སུ་བཅད་པ་གསུངས་པ། ཞེས་བཤད་པ་མི་འཐད་
པར་ཐལ། སྐབས་འདིར་བསྟན་པའི་སེང་གེ་རྣམ་པར་བསྒྱིངས་པའི་ཏིང་ངེ་འཛིན་
དེ་སྒོམ་ལམ་རྩེ་སྦྱོར་ཡིན་པའི་ཕྱིར། རྟགས་ཁས། ཐོད་རྒལ་གྱི་མཚམས་སྦྱར་
དུ༑ དེ་ལྟར་མཐོང་བའི་ལམ་བརྗོད་ནས་ཞེས་བཤད་པ་མི་འཐད་པར་ཐལ། དེ་
ནས་སེང་གེ་རྣམ་བསྒྱིངས་པའི། །ཞེས་པའི་གཞུང་འདི་སྒོམ་ལམ་རྩེ་སྦྱོར་འཆད་
བྱེད་ཡིན་པའི་ཕྱིར། ཁ་ཅིག ཐེག་ཆེན་གྱི་མཐོང་ལམ་རྣམ་གྲོལ་ལམ་དེ་
སེང་གེ་རྣམ་པར་བསྒྱིངས་པའི་ཏིང་ངེ་འཛིན་ཡིན་ཟེར་ན། དེ་ཆོས་ཅན། ཏིང་
ངེ་འཛིན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེར་གྱུར་བའི་
གཙོ་སེམས་ཡོད་པའི་ཕྱིར།
262



སྒོམ་ལམ་རྩེ་སྦྱོར་བཤད་པ།
འགོག་དང་བཅས་པའི་སྙོམས་འཇུག་དགུར། །ཞེས་སོགས་ལ། གཉིས་ལས།
དང་པོ་ནི། བྱང་སེམས་སྒོམ་ལམ་པའི་རྒྱུད་ཀྱི་ཐོད་རྒལ་གྱི་དངོས་གཞི་སྙོམས་
འཇུག་ཆོས་ཅན། སྒོམ་ལམ་རྩེ་སྦྱོར་ཡིན་ཏེ། སྒོམ་སྤང་རྟོག་པའི་ས་བོན་གྱི་
དངོས་གཉེན་གྱི་རིགས་སུ་གནས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་
ཕྱིར། གཉིས་པ་ལ་ཁ་ཅིག སྒོམ་སྤང་རྟོག་པའི་ས་བོན་གྱི་དངོས་གཉེན་བྱེད་
པའི་ཐེག་ཆེན་གྱི་རྗེས་ལ་མངོན་རྟོགས་ཏེ། སྒོམ་ལམ་རྩེ་སྦྱོར་གྱི་མཚན་ཉིད་ཟེར་
ན༑ ས་གཉིས་པའི་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། སྒོམ་སྤང་རྟོག་པ་སྤངས་པའི་ས་གཉིས་པ་ཡོད་པར་
ཐལ། འདོད་པའི་ཕྱིར། ཁོ་ན་རེ། དེ་སྒོམ་སྤང་རྟོག་པའི་ས་བོན་གྱི་དངོས་
གཉེན་ཡིན་པར་ཐལ། རང་གི་ངོས་སྐལ་གྱི་སྒོམ་སྤང་རྟོག་པའི་ས་བོན་གྱི་དངོས་
གཉེན་ཡིན་པའི་ཕྱིར། ཟེར་ན། མ་ཁྱབ་པ་གསལ་ལོ། །གཞུང་གི་བསྟན་ཚུལ་
སོགས་ཟུར་དུ་དཔྱོད། རང་གི་ངོས་སྐལ་གྱི་སྒོམ་སྤང་རྟོག་པའི་ས་བོན་གྱི་དངོས་
གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་དེ། སྒོམ་ལམ་རྩེ་སྦྱོར་གྱི་མཚན་
ཉིད་ཟེར་ན། བྱང་སེམས་སྒོམ་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་
ཆེན་གྱི་སྒོམ་ལམ་ཡིན་པའི་ཕྱིར། འདོད་ན། དེ་ཆོས་ཅན། བར་ཆད་མེད་
263



ལམ་ཡིན་པར་ཐལ། འདོད་པའི་ཕྱིར། མདོར་བསྡུས་རྒྱས་དང་སངས་རྒྱས་
ཀྱི༑ ༑ཞེས་སོགས་ལ་གཉིས་ལས། དང་པོ་ནི། རང་གི་དམིགས་ཡུལ་དུ་གྱུར་
བའི་མདོར་རྒྱས་ཀྱི་གསུང་རབ་བརྗོད་བྱ་དང་བཅས་པ་ཅི་རིགས་པ་ལ་དམིགས་
ནས་ལོངས་སྤྱོད་བྱར་བདེན་པར་ཞེན་པའི་བདེན་འཛིན་ལྷན་སྐྱེས་ཆོས་ཅན། ཁྱོད་
སྒོམ་སྤང་འཇུག་པ་གཟུང་རྟོག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་
པའི་ཕྱིར། དེ་ལ་དབྱེ་ན་དགུ་ཡོད་དེ། དེ་ལ་ཡུལ་གྱི་དབྱེ་བས་དགུར་ཡོད་པའི་
ཕྱིར། མཐའ་དཔྱད་པ་ལ། ཁ་ཅིག མདོར་རྒྱས་ཀྱི་གསུང་རབ་བརྗོད་བྱ་
དང་བཅས་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བདེན་འཛིན་
ལྷན་སྐྱེས་དེ། སྒོམ་སྤང་འཇུག་པ་གཟུང་རྟོག་གི་མཚན་ཉིད་ཟེར་ན། ཐེག་ཆེན་
གྱི་མཐོང་ལམ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བདེན་འཛིན་
ལྷན་སྐྱེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་
གྲུབ་སྟེ། ལེགས་པའི་ལམ་ནི་རྣམ་གསུམ་ལ། །གཟུང་བའི་རྣམ་རྟོག་འདི་གཅིག་
སྟེ༑ ༑ཞེས་པའི་དོན་གྲུབ་པའི་ཕྱིར། འདོད་ན། དེ་ཆོས་ཅན། མདོར་རྒྱས་
ཀྱི་གསུང་རབ་བརྗོད་བྱ་དང་བཅས་པ་ཁྱོད་ཀྱི་དམིགས་ཡུལ་དང་འཛིན་སྟངས་
ཀྱི་ཡུལ་གཉིས་སུ་ཕྱེ་བའི་ཁྱོད་ཀྱི་དམིགས་ཡུལ་ཡིན་པར་ཐལ། འདོད་པའི་ཕྱིར།
འདོད་ན། མདོར་རྒྱས་ཀྱི་གསུང་རབ་བརྗོད་བྱ་དང་བཅས་པ་ཆོས་ཅན། ཐེག་
ཆེན་གྱི་མཐོང་ལམ་ཡིན་པར་ཐལ་ལོ། །ཡམས་ནད་འདི་རྣམས་ཟད་ནས་ནི།།
ཞེས་སོགས་ཀྱི་སྐབས་སུ་གཉིས་ལས། དང་པོ་ནི། བྱང་སེམས་རྒྱུན་མཐའ་བ་
264



ཆོས་ཅན། ཐེག་པ་གསུམ་གྱི་སྤངས་རྟོགས་ཀྱི་རིགས་མཐའ་དག་རང་རྒྱུད་ལ་
བརྟེན་པའི་རྒྱུ་མཚན་ཡོད་དེ། དེ་ལྟར་བརྟེན་པའི་འགལ་རྐྱེན་དང་བྲལ་ཞིང་མཐུན་
རྐྱེན་ཚང་བའི་སེམས་དཔའ་ཡིན་པའི་ཕྱིར། འགལ་རྐྱེན་དང་བྲལ་བའི་དཔེ་ནི།
ནད་པ་རིམས་ནད་ལེགས་པར་བྱང་ནས་དགའ་བའི་དབུགས་ཕྱིན་ཐོབ་པ་བཞིན།
མཐུན་རྐྱེན་ཚང་བའི་དཔེ་ནི། རྒྱ་མཚོ་ཆེན་པོར་ཆུ་བོ་བཞི་དག་གིས་འདུ་བ་བཞིན་
ནོ༑ ༑མཐའ་དཔྱད་པ་ལ་ཁ་ཅིག ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་
ལ་གནས་པའི་སེམས་དཔའ་ཆོས་ཅན། ཐེག་པ་གསུམ་གྱི་སྤངས་རྟོགས་ཀྱི་རིགས་
མཐའ་དག་རང་རྒྱུད་ལ་བརྟེན་པའི་རྒྱུ་མཚན་ཡོད་དེ། དེ་ལྟར་བརྟེན་པའི་མཐུན་
རྐྱེན་ཚང་ཞིང་འགལ་རྐྱེན་ཡམས་ནད་དང་འདྲ་བའི་འཛིན་རྟོག་ཟད་པར་སྤངས་
པའི་སེམས་དཔའ་ཡིན་པའི་ཕྱིར། ཟེར་ན། འོ་ན། དེས་བདེན་འཛིན་གྱི་རྟོག་
པ་སྤངས་པར་ཐལ། སྦྱོར་བ་འཐད་པའི་ཕྱིར། འདོད་ན། བདེན་འཛིན་སྤངས་
པར་ཐལ་ལོ། །བྱས་པ་ལ་ཁོ་ན་རེ། བདེན་འཛིན་གྱི་རྟོག་པ་དང་། བདེན་
འཛིན་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ། བདེན་འཛིན་གྱི་རྟོག་
པ་སྤངས་པའི་གང་ཟག་ཡིན་ན། བདེན་འཛིན་སྤངས་པའི་གང་ཟག་ཡིན་དགོས་
པའི་ཕྱིར། བདེན་འཛིན་དང་དེའི་བག་ཆགས་གཉིས་ལ་སྤོང་དཀའ་སླའི་ཁྱད་
མེད་པར་ཐལ། འདོད་པའི་ཕྱིར། འདོད་ན། བདེན་འཛིན་མངོན་གྱུར་བ་
དང་བདེན་འཛིན་གྱི་ས་བོན་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ།
འདོད་པའི་ཕྱིར་ན་མ་ཁྱབ།
265



བར་ཆད་མེད་པའི་རྩེ་སྦྱོར་བཤད་པ།
སྟོང་གསུམ་སྐྱེ་བོ་ཉན་ཐོས་དང་། །ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། རྒྱུན་མཐའི་བར་ཆད་མེད་ལམ་ཆོས་ཅན། བར་ཆད་མེད་པའི་རྩེ་སྦྱོར་
ཡིན་ཏེ། མཁྱེན་གསུམ་བསྡུས་སྒོམ་རབ་ཏུ་གྱུར་བའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར་མཐར་ཐུག་གང་ཞིག རང་འབྲས་རྣམ་མཁྱེན་དངོས་
སུ་སྐྱེད་བྱེད་ཡིན་པའི་ཕྱིར། མདོ་ལས་བར་ཆད་མེད་པའི་རྩེ་སྦྱོར་བསོད་ནམས་
མང་པོས་མཚོན་ནས་སྟོན་པའི་རྒྱུ་མཚན་ཡོད་དེ། དེའི་འབྲས་བུར་གྱུར་བའི་
རྣམ་མཁྱེན་བསོད་ནམས་མང་བའི་རྒྱུ་མཚན་གྱིས་དེ་ལྟར་བསྟན་པའི་ཕྱིར། མཐའ་
དཔྱད་པ་ལ། ཁ་ཅིག མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་
འབྱོར་གང་ཞིག རང་འབྲས་རྣམ་མཁྱེན་དངོས་སུ་སྐྱེད་བྱེད་དེ། བར་ཆད་
མེད་པའི་རྩེ་སྦྱོར་གྱི་མཚན་ཉིད། ཟེར་ན། རྒྱུན་མཐའི་བར་ཆད་མེད་ལམ་ཆོས་
ཅན། མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་
ཐལ། མཚོན་བྱ་དེའི་ཕྱིར། འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་
དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་
ཅན་དེ་ཡིན་པའི་ཕྱིར། ཁ་ཅིག མཁྱེན་གསུམ་བསྡུས་སྒོམ་རབ་ཏུ་གྱུར་བའི་
ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གང་ཞིག རང་འབྲས་རྣམ་
མཁྱེན་དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད་ཟེར་
266



ན༑ ཐེག་ཆེན་གྱི་སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། རྟགས་ཕྱི་མ་གྲུབ་སྟེ། དེའི་དངོས་འབྲས་སུ་གྱུར་བའི་རྣམ་མཁྱེན་ཡོད་
པའི་ཕྱིར། འདོད་ན། རྒྱུན་མཐའི་ཡེ་ཤེས་ཡིན་པར་ཐལ་ལོ། །ཁ་ཅིག་མཁྱེན་
གསུམ་བསྡུས་སྒོམ་རབ་ཏུ་གྱུར་བའི་ཤེས་རབ་ཀྱིས་ཟིན་པའི་སེམས་དཔའི་རྣལ་
འབྱོར་གང་ཞིག ཤེས་སྒྲིབ་ཀྱི་དངོས་གཉེན་བྱེད་པ་དེ། བར་ཆད་མེད་པའི་
སྦྱོར་གྱི་མཚན་ཉིད། ཟེར་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་
ཀུན་རྫོབ་སེམས་བསྐྱེད་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར།
འདོད་མི་ནུས་ཏེ། ཀུན་རྫོབ་སེམས་བསྐྱེད་ཡིན་པའི་ཕྱིར། ཁ་ཅིག དེ་བར་
ཆད་མེད་པའི་རྩེ་སྦྱོར་མིན་ཟེར་ན། སྒོམ་ལམ་རྩེ་སྦྱོར་ལ་གནས་པའི་སེམས་
དཔའི་རྒྱུད་ཀྱི་མཁྱེན་པ་ཡིན་ན། སྒོམ་ལམ་རྩེ་སྦྱོར་ཡིན་པས་མ་ཁྱབ་པར་ཐལ།
བར་ཆད་མེད་པའི་རྩེ་སྦྱོར་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་
ན༑ བར་ཆད་མེད་པའི་རྩེ་སྦྱོར་ཡིན་པས་མ་ཁྱབ་པའི་ཕྱིར། མ་གྲུབ་ན། རྒྱུན་
མཐའི་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་
ཐལ་དེའི་ཕྱིར། ཁ་ཅིག རྒྱུན་མཐའི་བར་ཆད་མེད་ལམ་པའི་རྒྱུད་ལ་ཀུན་
རྫོབ་སེམས་བསྐྱེད་མེད་ཟེར་ན། དེའི་རྒྱུད་ལ་བསོད་ནམས་ཀྱི་ཚོགས་སུ་གྱུར་
བའི་མཁྱེན་པ་མེད་པར་ཐལ་ལོ། །འདོད་ན། ལོངས་སྐུ་དེ་རང་གི་དངོས་གྱུར་
གྱུར་བའི་བསོད་ནམས་ཀྱི་ཚོགས་ལས་མ་བྱུང་བར་ཐལ་ལོ། །འདོད་ན། ཡེ་
ཤེས་ཆོས་སྐུ་དེ་རང་གི་དངོས་རྒྱུར་གྱུར་བའི་ཡེ་ཤེས་ཀྱི་ཚོགས་ལས་བྱུང་བ་མ་
267



ཡིན་པར་ཐལ། འདོད་པའི་ཕྱིར། འདོད་ན། རིན་ཆེན་ཕྲེང་བ་ལས། ཆོས་
ཀྱི་སྐུ་དེ་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས་ཞེས་བཤད་
པ་མི་འཐད་པར་ཐལ་ལོ། །ཁ་ཅིག མཁྱེན་གསུམ་བསྡུས་སྒོམ་རབ་ཏུ་གྱུར་
བའི་སེམས་དཔའི་རྣལ་འབྱོར་མཐར་ཐུག་གང་ཞིག རང་འབྲས་རྣམ་མཁྱེན་
ཉེར་ལེན་གྱི་སྒོ་ནས་དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་
ཉིད་ཟེར་ན། རྒྱུན་མཐའི་བར་ཆད་མེད་ལམ་སྐད་ཅིག་དང་པོ་ཆོས་ཅན། ཟུར་
ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་དང་ཁྱོད་ཀྱིས་
ཉེར་ལེན་བྱས་པ་ལ་བརྟེན་ནས་བྱུང་བའི་རྣམ་མཁྱེན་གཉིས་ཀྱི་བར་དུ་རྒྱུན་མཐའི་
ཡེ་ཤེས་སྐད་ཅིག་གཉིས་པས་ཆོད་པའི་ཕྱིར་ཏེ། ཁྱོད་རྒྱུན་མཐའི་ཡེ་ཤེས་སྐད་
ཅིག་དང་པོ་ཡིན་པའི་ཕྱིར། རང་ལུགས་ལ། མཁྱེན་གསུམ་བསྡུས་སྒོམ་རབ་
ཏུ་གྱུར་བའི་སེམས་དཔའི་རྣལ་འབྱོར་མཐར་ཐུག་གང་ཞིག རང་འབྲས་རྣམ་
མཁྱེན་དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། དེ་
དང་རྒྱུན་མཐའི་ཡེ་ཤེས་དོན་གཅིག བྱས་པ་ལ་ཁོ་ན་རེ་རྒྱུན་མཐའི་ཡེ་ཤེས་
སྐད་ཅིག་དང་པོ་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་
མི་ནུས་ཏེ། ཁྱོད་དང་ཁྱོད་ཀྱི་འབྲས་བུ་གཉིས་ཀྱི་བར་དུ་རྒྱུན་མཐའི་ཡེ་ཤེས་སྐད་
ཅིག་གཉིས་པས་ཆོད་པའི་ཕྱིར། ཁྱབ་པ་འགྲིག ཟེར་ན། མི་མཚུངས་ཏེ།
དངོས་པོ་ཡིན་ན་འབྲས་རྣམ་མཁྱེན་དངོས་སུ་སྐྱེད་བྱེད་ཡིན་དགོས་པའི་ཕྱིར། ཁ་
ཅིག མཁྱེན་གསུམ་བསྡུས་སྒོམ་རབ་ཏུ་གྱུར་བའི་ཤེས་རབ་ཀྱིས་ཟིན་པའི་
268



སེམས་དཔའི་རྣལ་འབྱོར་མཐར་ཐུག་གང་ཞིག རང་གི་འབྲས་བུར་གྱུར་བའི་
རྣམ་མཁྱེན་ཉེར་ལེན་གྱི་སྒོ་ནས་སྐྱེད་བྱེད་དེ། དེའི་མཚན་ཉིད་ཟེར་ན། བྱང་
ཆུབ་སེམས་དཔའ་ཆོས་འཕགས་ཀྱི་རྒྱུད་ཀྱི་རྒྱུན་མཐའི་བར་ཆད་མེད་ལམ་ཆོས་
ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་
དེ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་འབྲས་བུར་གྱུར་བའི་
རྣམ་མཁྱེན་ཁྱོད་ཀྱིས་ཉེར་ལེན་བྱས་པ་ལ་བརྟེན་ནས་བྱུང་བར་ཐལ་ལོ། །འདོད་
ན༑ དེའི་འབྲས་བུར་གྱུར་བའི་རྣམ་མཁྱེན་ཆོས་ཅན། སྟོན་པ་ཤཱཀྱ་ཐུབ་པའི་
རྒྱུད་ལ་ཁྱོད་མེད་པར་ཐལ་ལོ། །འདོད་ན། དེའི་རྒྱུད་ཀྱི་རྒྱུན་མཐའི་བར་ཆད་
མེད་ལམ་ཆོས་ཅན། སྟོན་པ་ཤཱཀྱ་ཐུབ་པའི་རྒྱུདོ་ལ་ཁྱོད་ཀྱི་འབྲས་བུར་གྱུར་བའི་
རྣམ་མཁྱེན་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར། །
ནཾ
བསལ་བྱ་ལོག་སྒྲུབ་བཤད་པ།
དམིགས་པ་འཐད་དང་དེ་ཡིས་ནི། །ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། སྐབས་འདིར་བསྟན་གྱི་བསལ་བྱ་ལོག་རྟོག་ལ་བཅུ་དྲུག་ཡོད་དེ། དེ་
ལ་ཡུལ་གྱི་སྒོ་ནས་བཅུ་དྲུག་ཡོད་པའི་ཕྱིར། གཉིས་པ་ལ། ཁ་ཅིག བདེན་
གཉིས་འགལ་བར་འཛིན་པ་མངོན་གྱུར་དང་ས་བོན་ཅི་རིགས་པས་བསྡུས་པ་དེ།
སྐབས་འདིར་བསྟན་གྱི་བསལ་བྱ་ལོག་རྟོག་གི་མཚན་ཉིད། ཟེར་ན། བདེན་
.269



གཉིས་འགལ་བར་འཛིན་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། འདོད་ན། ལོག་ཤེས་སུ་ཐལ་ལོ། །འདོད་ན། བདེན་གཉིས་མི་
འགལ་བར་ཐལ་ལོ། །ཁ་ཅིག མཚན་ཉིད་དེ་སྐབས་འདིར་དངོས་སུ་བསྟན་
པའི་བསལ་བྱ་ལོག་སྒྲུབ་ཀྱི་མཚན་ཉིད། ཟེར་ན། སྐབས་འདིར་དངོས་སུ་བསྟན་
པའི་དེ་ཡིན་ན་ཤེས་པ་ཡིན་པས་མ་ཁྱབ་པར་ཐལ་ལོ། །ཁ་ཅིག བདེན་གཉིས་
ངོ་བོ་གཅིག་ལ་གཞི་མཐུན་དུ་འདུར་མི་རུང་བར་འཛིན་པ་མངོན་གྱུར་དང་ས་
བོན་ཅི་རིགས་པས་བསྡུས་པ་དེ། སྐབས་འདིར་བསྟན་གྱི་དེའི་མཚན་ཉིད་ཟེར་
ན༑ བདེན་གཉིས་ངོ་བོ་གཅིག་ལ་གཞི་མཐུན་དུ་འདུར་རུང་བར་ཐལ་ལོ། །འདོད་
ན༑ དེ་གཉིས་གཞི་མཐུན་དུ་འདུར་རུང་བར་ཐལ་ལོ། །འདོད་ན། དེ་གཉིས་
ཀྱི་གཞི་མཐུན་ཡོད་པར་ཐལ་ལོ། །ཁ་ཅིག བདེན་པར་མེད་པ་དང་ཐ་སྙད་
དུ་ཡོད་པར་འགལ་བར་འཛིན་པ་མངོན་གྱུར་དང་ས་བོན་ཅི་རིགས་པས་བསྡུས་
པ་དེ། དེའི་མཚན་ཉིད་ཟེར་ན། སེམས་ཙམ་པས་བདེན་པར་མེད་པ་དང་ཐ་
སྙད་དུ་ཡོད་པ་འགལ་བར་ཁས་ལེན་པར་ཐལ་ལོ། །འདོད་ན། དེ་མི་འཐད་
པར་ཐལ། དེས་ཀུན་བཏགས་བདེན་པར་མེད་ཅིང་ཐ་སྙད་དུ་ཡོད་པར་ཁས་ལེན་
པའི་ཕྱིར། རང་ལུགས་ལ། སྐབས་འདིར་བསྟན་གྱི་བདེན་གཉིས་ངོ་བོ་གཅིག་
ཏུ་འདུར་མི་རུང་བར་འཛིན་པ་མངོན་གྱུར་དང་ས་བོན་ཅི་རིགས་པས་བསྡུས་པ།
སྐབས་འདིར་བསྟན་གྱི་བསལ་བྱ་ལོག་སྒྲུབ་ཀྱི་མཚན་ཉིད། དེ་ལ་དབྱེ་ན་བཅུ་
དྲུག་ཡོད། བྱས་པ་ལ་ཁོ་ན་རེ། སེམས་ཙམ་པས་སྐབས་འདིར་བསྟན་གྱི་བདེན་
ཏ10



གཉིས་ངོ་བོ་གཅིག་ཏུ་འདུར་མི་རུང་བར་ཁས་ལེན་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། དེས་བདེན་གཉིས་ངོ་བོ་གཅིག་ཏུ་འདུར་མི་རུང་
བར་ཁས་ལེན་པར་ཐལ་ལོ། །ཟེར་ན། མ་ཁྱབ།
ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་བཤད་པ།
དེ་བས་ན་ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་ལ། ཞེས་སོགས་ཀྱི་
སྐབས་སུ་གཉིས་ལས། དང་པོ་ནི། རང་གཞན་གྱི་དོན་ཕུན་སུམ་ཚོགས་པ་བསྒྲུབ་
པ་དོན་དུ་གཉེར་བའི་བྱང་ཆུབ་སེམས་དཔའ་ཆོས་ཅན། བདེན་གཉིས་ཀྱི་རྣམ་
དབྱེ་ལ་མཁས་པ་སྔོན་དུ་བཏང་ནས། བར་ཆད་མེད་པའི་ཏིང་ངེ་འཛིན་རྒྱུད་
ལ་བསྐྱེད་པར་བྱ་བ་ཡིན་ཏེ། ལོག་རྟོག་བཅུ་དྲུག་བསལ་ནས་བར་ཆད་མེད་པའི་
རྩེ་སྦྱོར་རྒྱུད་ལ་སྐྱེད་པར་བྱེད་པའི་ཕྱིར། དེ་ཆོས་ཅན། དེ་གཉིས་ཀྱི་རྣམ་དབྱེ་
ལ་མཁས་པར་བྱ་དགོས་ཏེ། ཀུན་རྫོབ་སྒོ་ཅན་གྱི་ཀླན་ཀ་ལ་དོན་དམ་གྱི་སྒོ་ནས་
ལན་གདབ་དགོས། དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་ནས་ལན་གདབ་
དགོས་པའི་ཕྱིར། མཐའ་དཔྱད་པ་ལ། ཁ་ཅིག བར་ཆད་མེད་པའི་རྩེ་སྦྱོར་
དང་། །རྣམ་མཁྱེན་གྱི་དམིགས་པ་གཉིས་ཆོས་ཅན། དོན་དམ་པར་ཡོད་པར་
ཐལ། ཐ་སྙད་དུ་ཡོད་པའི་ཕྱིར། ཞེས་པ་སྐབས་འདིར་བསྟན་གྱི་ཀུན་རྫོབ་སྒོ་
ཅན་གྱི་ཀླན་ཀ་དང་། དེ་ཆོས་ཅན། ཐ་སྙད་དུ་མེད་པར་ཐལ། དོན་དམ་པར་
271



མེད་པའི་ཕྱིར། ཞེས་པ་སྐབས་འདིར་བསྟན་གྱི་དོན་དམ་སྒོ་ཅན་གྱི་ཀླན་ཀ་ཡིན་
ཟེར་ན། ཐལ་འགྱུར་དེ་གཉིས་དབུ་མ་པ་ལ་གནོད་བྱེད་ཡང་དག་ཏུ་འཇུག་པར་
ཁས་ལེན་པའི་དངོས་སྨྲ་བ་ཡོད་པར་ཐལ་ལོ། །འདོད་མི་ནུས་ཏེ། དེ་འདྲའི་
བྱེ་བྲག་སྨྲ་བ་ཡང་མེད། མདོ་སྡེ་པ་ཡང་མེད། སེམས་ཙམ་པ་ཡང་མེད་པའི་
ཕྱིར། དང་པོ་གྲུབ་སྟེ། བྱེ་བྲག་སྨྲ་བས་རང་ལུགས་ལ་ཐལ་འགྱུར་དེ་གཉིས་
ཀྱི་ཁྱབ་པ་ཚད་མས་མ་ངེས་པའི་ཕྱིར། དེས་བུམ་པ་ཐ་སྙད་དུ་ཡོད་ཅིང་། དོན་
དམ་པར་མེད་པར་ཁས་ལེན་པའི་ཕྱིར། མཛོད་ལས། གང་ལ་བཅོམ་དང་བློ་
ཡིས་གཞན། །བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །
ཡོད་དེ་དོན་དམ་ཡོད་གཞན་ནོ། །ཞེས་གསུངས་པའི་ཕྱིར། གཉིས་པ་གྲུབ་སྟེ།
མདོ་སྡེ་པས་སྤྱི་མཚན་ཐ་སྙད་དུ་ཡོད་ཅིང་དོན་དམ་པར་མེད་པར་ཁས་ལེན་པའི་
ཕྱིར། གསུམ་པ་གྲུབ་སྟེ། སེམས་ཙམ་པས་ཀུན་བཏགས་ཐ་སྙད་དུ་ཡོད་ཅིང་
དོན་དམ་པར་མེད་པར་ཁས་ལེན་པའི་ཕྱིར། རང་ལུགས་ལ། དབུ་མ་བའི་ཀུན་
རྫོབ་ཀྱི་ཁས་བླངས་རྟགས་སུ་བཀོད་ནས། དོན་དམ་སུན་འབྱིན་པའི་སུན་འབྱིན་
ལྟར་སྣང་དེ། སྐབས་འདིར་བསྟན་གྱི་ཀུན་རྫོབ་སྒོ་ཅན་གྱི་ཀླན་ཀའི་མཚན་ཉིད།
དཔེར་ན། ས་བོན་ཆོས་ཅན། བློ་ལ་སྣང་བའི་དབང་གིས་བཞག་པ་མ་ཡིན་པར་
ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་མྱུ་གུ་སྐྱེད་པར་ཐལ།
ཞེས་པ་ལྟ་བུ་དང་། དབུ་མ་པའི་དོན་དམ་གྱི་ཁས་བླང་རྟགས་སུ་བཀོད་ནས། ཀུན་
རྫོབ་སུན་འབྱིན་པའི་སུན་འབྱིན་ལྟར་སྣང་དེ། སྐབས་འདིར་བསྟན་གྱི་དོན་དམ་
272



སྒོ་ཅན་གྱི་ཀླན་ཀའི་མཚན་ཉིད། དཔེར་ན། ས་བོན་ཆོས་ཅན། རང་གི་སྡོད་
ལུགས་ཀྱི་ངོས་ནས་མྱུ་གུ་མི་སྐྱེད་པ་ཐལ། བློ་ལ་སྣང་བའི་དབང་གིས་བཞག་
པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་མྱུ་གུ་སྐྱེད་པར་མི་བྱེད་པའི་
ཕྱིར་ཞེས་པ་ལྟ་བུའོ། །སྐབས་ལྔ་པའི་བརྒལ་ལན་རེ་ཤིག་བཤད་ཟིན་ཏོ། །
མཐར་གྱི་སྦྱོར་བ་བཤད་པ།
རྩེ་མོའི་མངོན་པར་རྟོགས་པ་ཐོབ་པ་ལ། ཞེས་སོགས་ཀྱི་སྐབས་སུ་གཉིས་ལས།
དང་པོ་ནི། རྩེ་སྦྱོར་བཤད་པའི་རྗེས་སུ་མཐར་གྱི་སྦྱོར་བ་འཆད་པའི་རྒྱུ་མཚན་
ཡོད་དེ། རྩེ་སྦྱོར་ཐོབ་པའི་བྱང་སེམས་སྦྱོར་ལམ་པས་མཁྱེན་གསུམ་གྱི་རྣམ་པ་
ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་རྒྱུ་མཚན་
གྱིས་དེ་ལྟར་བཤད་པའི་ཕྱིར། མཐའ་དཔྱད་པ་ལ། ཁ་ཅིག མཁྱེན་གསུམ་
གྱི་རྣམ་པ་རིམ་གྱིས་སྒོམ་པའི་སེམས་དཔའི་རྣལ་འབྱོར་དེ་མཐར་གྱི་སྦྱོར་བའི་
མཚན་ཉིད་ཟེར་ན། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་མཁྱེན་གསུམ་
གྱི་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་ཡུལ་དུ་བྱེད་པའི་སེམས་དཔའི་
རྣལ་འབྱོར་དེ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་
ན༑ དེ་ཆོས་ཅན། མཁྱེན་གསུམ་གྱི་རྣམ་པ་ལ་བརྟན་པ་མ་ཐོབ་པར་ཐལ་ལོ།
འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག མཁྱེན་གསུམ་གྱི་
273



རྣམ་པ་ལ་བརྟན་པ་ཐོབ་དོན་དུ་དེའི་རྣམ་པ་རིམ་གྱིས་སྒོམ་པའི་སེམས་དཔའི་རྣལ་
འབྱོར་དེ། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་
ཆོས་ཅན། མཁྱེན་གསུམ་གྱི་རྣམ་པ་དངོས་ཡུལ་དུ་བྱེད་པའི་སེམས་དཔའི་རྣལ་
འབྱོར་ཡིན་པར་ཐལ་ལོ། །འདོད་ན། དེའི་དངོས་ཡུལ་དུ་གྱུར་བའི་ཀུན་རྫོབ་
བདེན་པ་ཡོད་པར་ཐལ་ལོ། །ཁ་ཅིག ཆོས་བཅུ་གསུམ་གྱིས་ཟིན་པའི་སྒོ་
ནས་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་དེའི་རྣམ་པ་རིམ་གྱིས་སྒོམ་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། དེའི་མཚན་ཉིད་ཟེར་
ན༑ སྟོང་ཉིད་མ་རྟོགས་པའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་
ཆོས་ཅན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་ཐལ་ལོ། །ཁ་ཅིག
ཐེག་ཆེན་གྱི་ཚོགས་ལམ་ཡིན་ན་མཐར་གྱི་སྦྱོར་བ་ཡིན་པས་མ་ཁྱབ་ཟེར་ན། དེ་
ཁྱབ་པར་ཐལ། དེ་ཡིན་ན་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་
གསུམ་གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་
འབྱོར་ཡིན་དགོས་པ་གང་ཞིག དེ་ཡིན་ན། མཐར་གྱི་སྦྱོར་བ་ཡིན་དགོས་
པའི་ཕྱིར། དང་པོ་གྲུབ་སྟེ། དེ་ཡིན་ན་མཁྱེན་གསུམ་གྱི་རྣམ་པ་བསྡུས་ནས་
སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་དགོས་པའི་ཕྱིར།
བྱས་པ་ལ་ཁོ་ན་རེ། སྟོང་ཉིད་མ་རྟོགས་པའི་བྱང་སེམས་ཚོགས་ལམ་པ་ཆོས་
274



ཅན། མཐར་གྱི་སྦྱོར་བ་ཐོབ་པར་ཐལ། ཐེག་ཆེན་གྱི་ཚོགས་ལམ་ཐོབ་པའི་
ཕྱིར། ཁྱབ་པ་དངོས། འདོད་ན། དེ་ཆོས་ཅན། དངོས་མེད་ངོ་བོ་ཉིད་ཀྱི་
མཐར་གྱི་སྦྱོར་བ་ཐོབ་པར་ཐལ། འདོད་པའི་ཕྱིར་ན་མ་ཁྱབ། འདོད་ན། སྟོང་
ཉིད་རྟོགས་པར་ཐལ་ལོ། །གཞན་ཡང་། ཐེག་ཆེན་གྱི་ཚོགས་ལམ་ཐོབ་ན་མཐར་
གྱི་སྦྱོར་བ་ཐོབ་པས་མ་ཁྱབ་པར་ཐལ། རྣམ་རྫོགས་སྦྱོར་བ་ཐོབ་ན། དེ་ཐོབ་
པས་མ་ཁྱབ་པའི་ཕྱིར་ཏེ། རྣམ་རྫོགས་སྦྱོར་བ་དང་། མཐར་གྱི་སྦྱོར་བ་གཉིས་
ཀྱི་རིམ་པ་དེ་རྒྱུ་འབྲས་དོན་གྱི་རིམ་པ་ཡིན་པའི་ཕྱིར་ཏེ། རྣམ་བཤད་ལས། སྦྱོར་
བ་དང་པོ་དང་གསུམ་པ་ཡང་སྐྱེ་བའི་རིམ་པ་ཡིན་ནོ། །ཞེས་བཤད་པའི་ཕྱིར་
ན་མ་ཁྱབ། ལུང་དེའི་དོན། སྐབས་བཞི་བའི་བསྟན་བྱའི་གཙོ་བོར་གྱུར་བའི་
རྣམ་རྫོགས་སྦྱོར་བ་དང་། སྐབས་དྲུག་པའི་བསྟན་བྱའི་གཙོ་བོར་གྱུར་བའི་མཐར་
གྱི་སྦྱོར་བ་གཉིས་ཀྱི་རིམ་པ་དེ་སྐྱེ་བའི་རིམ་པ་ཡིན་ཞེས་པའི་དོན་ཡིན་པའི་ཕྱིར།
རང་ལུགས་ལ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་
གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་
དེ༑ མཐར་གྱི་སྦྱོར་བའི་མཚན་ཉིད་ཡིན། དེ་ལ་དབྱེ་ན་བཅུ་གསུམ་ཡོད། ས་
མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་སྔ་ལོག་གི་བར་དུ་ཡོད། སྦྱིན་
པ་ཤེས་རབ་བར་དག་དང་། །ཞེས་སོགས་ཀྱི་སྐབས་སུ། གཉིས་ལས། དང་
པོ་ནི། ཐེག་ཆེན་གྱི་ཚོགས་ལམ་ཆོས་ཅན། མཐར་གྱི་སྦྱོར་བ་ཡིན་ཏེ། ཆོས་
བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་
75



དུ་མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་
དཔའི་རྣལ་འབྱོར་ཡིན་པའི་ཕྱིར། མཐའ་དཔྱད་པ་ལ། ཁོ་ན་རེ། ཐེག་ཆེན་
གྱི་ཚོགས་ལམ་ཆོས་བཅུ་གསུམ་གྱིས་ཟིན་པར་ཐལ་ལོ། །འདོད་ན། དེ་ཆོས་
ཅན། སྦྱིན་པའི་ཕར་ཕྱིན་གྱིས་ཟིན་པར་ཐལ་ལོ། །ཟེར་ན་མ་ཁྱབ། འདོད་ན།
སློབ་ལམ་ན་སྦྱིན་པའི་ཕར་ཕྱིན་ཡོད་པར་ཐལ་ལོ། །སྐབས་དྲུག་པའི་བརྒལ་ལན་
རེ་ཞིག་རྫོགས་སོ། །
སྐད་ཅིག་མའི་སྦྱོར་བ་བཤད་པ།
མཐར་གྱིས་པའི་མངོན་པར་རྟོགས་པ་རྣམ་པར་སྒོམ་པ་ནི། ཞེས་སོགས་ཀྱི་
སྐབས་སུ། སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། མཐར་གྱི་
སྦྱོར་བ་བཤད་པའི་རྗེས་སུ་སྐད་ཅིག་མའི་སྦྱོར་བ་འཆད་པའི་རྒྱུ་མཚན་ཡོད་དེ།
མཐར་གྱི་སྦྱོར་བ་ལས་སྐད་ཅིག་མའི་སྦྱོར་བ་བྱུང་བའི་རྒྱུ་མཚན་གྱིས་དེ་ལྟར་
བཤད་པའི་ཕྱིར། དེ་ཡང་འབྱུང་བ་ཡིན་ཏེ། བྱ་རྫོགས་ཀྱི་ཐུང་མཐའི་སྐད་ཅིག་
མ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་
ཡུལ་དུ་བྱེད་ནུས་པ་ཐོབ་པའི་ཕྱིར་དུ་མཁྱེན་གསུམ་གྱི་རྣམ་པ་བསྒོམ་པའི་སེམས་
དཔའི་རྣལ་འབྱོར་ལས། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་རྣམ་
པ་བརྒྱ་བདུན་ཅུ་རྩ་གསུམ་དངོས་ཡུལ་དུ་བྱེད་ནུས་པའི་སེམས་དཔའི་རྣལ་འབྱོར་
276



འགྱུར་བའི་ཕྱིར། བྱང་སེམས་རྒྱུན་མཐའ་བའི་དེ་ལྟར་བྱེད་ནུས་པ་ཡིན་ཏེ། དེས་
བསྐལ་ཆེན་གྲངས་མེད་གསུམ་དུ་མཁྱེན་གསུམ་གྱི་རྣམ་པ་གོམས་པར་བྱས་ཟིན་
པའི་ཕྱིར། སྐད་ཅིག་མའི་སྦྱོར་བ་ཆོས་ཅན། ཁྱོད་ལ་དབྱེ་ན་བཞིར་ཡོད་དེ།
རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་སོགས་བཞི་ཡོད་པའི་ཕྱིར།
མཐའ་དཔྱད་པ་ལ་ཁ་ཅིག ས་བདུན་པའི་ཡེ་ཤེས་དེ། རྣམ་པར་སྨིན་པ་མ་
ཡིན་པའི་སྐད་ཅིག་མའི་སྦྱོར་བ་དང་། ས་བརྒྱད་པའི་ཡེ་ཤེས་རྣམ་པར་སྨིན་པའི་
སྐད་ཅིག་མའི་སྦྱོར་བ་དང་། ས་དགུ་པའི་ཡེ་ཤེས་མཚན་ཉིད་མེད་པའི་སྐད་ཅིག་
མའི་སྦྱོར་བ་དང་། ས་བཅུ་བའི་ཡེ་ཤེས་གཉིས་སུ་མེད་པའི་སྐད་ཅིག་མའི་སྦྱོར་
བ་ཡིན་ཟེར་ན། ས་བདུན་པའི་ཡེ་ཤེས་ཆོས་ཅན། རང་གི་འབྲས་བུར་གྱུར་
བའི་ཡེ་ཤེས་ཆོས་སྐུའི་དངོས་ཀྱི་ཉེར་ལེན་ཡིན་པར་ཐལ། སྐད་ཅིག་མའི་སྦྱོར་ །
བ་བཞི་པོ་གང་རུང་ཡིན་པའི་ཕྱིར། ཁྱབ་པ་གྲུབ་སྟེ། འགྲེལ་བར། སྐད་ཅིག་
མ་གཅིག་གིས་མངོན་པར་རྫོགས་པར་བྱང་ཆུབ་པ་རྣམ་པར་སྒོམ་པའི་སྐད་ཅིག་
མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པ་བྱང་ཆུབ་པ་ཡིན་ཏེ། ཞེས་
བཤད་པའི་ཕྱིར། རྩ་བར་འདོད་མི་ནུས་ཏེ། མ་དག་པའི་ཡེ་ཤེས་ཡིན་པའི་ཕྱིར།
གཞན་ཡང་ས་བརྒྱད་པའི་ཡེ་ཤེས་ཆོས་ཅན། སེམས་དཔའི་རྣལ་འབྱོར་མཐར་
ཐུག་ཡིན་པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། ཁྱབ་པ་གྲུབ་སྟེ།
རྩ་བར། དེ་མཐའ་ཞེས་པ་དང་། འགྲེལ་བར། དེ་བས་ཁྱད་པར་དུ་འགྲོ་བ་
མེད་པས། སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་ནི། ཐམས་
277



ཅད་མཁྱེན་པ་ཉིད་གསུམ་གྱི་མཐར་ཐུག་པའི་གནས་སྐབས་ཡིན་ཏེ། ཞེས་གསུངས་
པའི་ཕྱིར། གཞན་ཡང་། སྐད་ཅིག་མའི་སྦྱོར་བ་བཞི་ངོ་བོ་གཅིག་ལ་ལྡོག་པ་
ཐ་དད་དུ་ཕྱེ་བ་མ་ཡིན་པར་ཐལ། དམ་བཅའ་རྣམས་འཐད་པའི་ཕྱིར། འདོད་
མི་ནུས་ཏེ། རྩ་བར་མཚན་ཉིད་ཀྱི་ནི་རྣམ་པ་བཞི། །ཞེས་པ་དང་། འགྲེལ་
བར། དེ་ཡང་མཚན་ཉིད་ཀྱི་རྣམ་པ་བཞི་ཡོད་པས་ཞེས་བཤད་པའི་ཕྱིར། རང་
ལུགས་ལ། རྒྱུན་མཐའི་ཡེ་ཤེས་ཡིན་ན་སྐད་ཅིག་མའི་སྦྱོར་བ་ཡིན་པས་ཁྱབ།
རྒྱུན་མཐའི་བར་ཆད་མེད་ལམ་དེ་སྐད་ཅིག་མའི་སྦྱོར་བ་བཞི་ག་ཡིན། བྱས་པ་
ལ་མཁས་པ་ཁ་ཅིག ས་བཅུ་པ་ན་རྣམ་པར་སྨིན་པ་མ་ཡིན་པའི་སྐད་ཅིག་མའི་
སྦྱོར་བ་མེད་པར་ཐལ། ས་བཅུ་པ་ན་རྣམ་པར་སྨིན་པ་མ་ཡིན་པའི་ཡོན་ཏན་མེད་
པའི་ཕྱིར། ཟེར་ན། མ་ཁྱབ། མ་གྲུབ་ན་དེར་ཐལ། དེའི་རྒྱུད་ཀྱི་ཡོན་ཏན་
ཡིན་ན། རྣམ་པར་སྨིན་པའི་ཡོན་ཏན་ཡིན་དགོས་པའི་ཕྱིར་ཏེ། དེའི་རྒྱུད་ཀྱི་
སེམས་བསྐྱེད་ཡིན་ན། དེ་ལྟར་ཡིན་དགོས་པའི་ཕྱིར། ཁ་ཅིག སྐད་ཅིག་
མའི་སྦྱོར་བ་ལ། རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་སོགས་
བཞིར་གྲངས་ངེས། ཟེར་ན། དེ་མི་འཐད་པར་ཐལ། རྒྱུན་མཐའི་བར་ཆད་
མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ། སྐད་ཅིག་མའི་སྦྱོར་བ་གང་
ཞིག དེ་སྐད་ཅིག་མའི་སྦྱོར་བ་བཞི་པོ་གང་རུང་མ་ཡིན་པའི་ཕྱིར། དང་པོ་
གྲུབ་སྟེ། རྒྱུན་མཐའ་བའི་ཡེ་ཤེས་ཡིན་པའི་ཕྱིར། གཉིས་པ་མ་གྲུབ་ན། དེ་
ཆོས་ཅན། རྒྱུན་མཐའི་བར་ཆད་མེད་ལམ་ཡིན་པར་ཐལ་ལོ། །ཁ་ཅིག གཉིས་
178



སུ་མེད་པའི་སྐད་ཅིག་མའི་སྦྱོར་བ་ཡིན་ན། གཉིས་སྟོང་མངོན་སུམ་དུ་རྟོགས་
པས་ཁྱབ་སྟེ། རྣམ་བཤད་ལས། རྒྱུན་མཐའི་བར་ཆད་མེད་ལམ་ཆོས་ཅན།
གཉིས་སུ་མེད་པའི་སྐད་ཅིག་མའི་སྦྱོར་བ་ཡིན་ཏེ། གཟུང་འཛིན་གྱི་ཆོས་རྣམས་
རྫས་ཐ་དད་ཀྱིས་སྟོང་པ་གཉིས་སུ་མེད་པའི་དེ་ཉིད་སྐད་ཅིག་གིས་མཐོང་བའི་
མཐར་ཐུག་གི་རྣལ་འབྱོར་ཡིན་པའི་ཕྱིར། ཞེས་བཤད་པའི་ཕྱིར་ན། མ་ཁྱབ་
སྟེ༑ དེའི་དོན། གཉིས་སུ་མེད་པའི་སྐད་ཅིག་མའི་སྦྱོར་བ་དེ། གཉིས་སྟོང་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་ཞེས་པའི་དོན་ཡིན་པའི་ཕྱིར། དེ་
ལྟར་མ་ཡིན་ན། སློབ་ལམ་ན་བློ་གཅིག་གིས་བདེན་གཉིས་གཅིག་ཆར་དུ་མངོན་
སུམ་དུ་རྟོགས་པ་ཡོད་པར་ཐལ། རྒྱུན་མཐའི་བར་ཆད་མེད་ལམ་དེས་གཉིས་
སྟོང་མངོན་སུམ་དུ་རྟོགས་པའི་ཕྱིར། རྟགས་ཁས། རང་ལུགས་ལ། བྱ་རྫོགས་
ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མ་ཡིན་པའི་
ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པ་ཐམས་ཅད་མངོན་དུ་བྱེད་
ནུས་པའི་ཤེས་སྒྲིབ་ཀྱི་དངོས་གཉེན་དུ་གྱུར་བའི་སེམས་དཔའི་རྣལ་འབྱོར་མཐར་
ཐུག་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བའི་མཚན་ཉིད། བྱ་རྫོགས་
ཀྱི་ཐུང་མཐའི་སྐད་ཅིག་མ་གཅིག་ལ་ཟག་མེད་རྣམ་པར་སྨིན་པའི་ཆོས་གཅིག་
མངོན་དུ་བྱས་པ་ན་དེ་དང་རིགས་མཐུན་པ་ཐམས་ཅད་མངོན་དུ་བྱེད་ནུས་པའི་
ཤེས་སྒྲིབ་ཀྱི་དངོས་གཉེན་དུ་གྱུར་བའི་སེམས་དཔའི་རྣལ་འབྱོར་རྣམ་པར་སྨིན་
པའི་སྐད་ཅིག་མའི་སྦྱོར་བའི་མཚན་ཉིད། སྟོང་ཉིད་མངོན་སུམ་དུ་རྟོགས་པའི་
279



ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་བའི་སེམས་
དཔའི་རྣལ་འབྱོར། མཚན་ཉིད་མེད་པའི་སྐད་ཅིག་མའི་སྦྱོར་བའི་མཚན་ཉིད།
གཉིས་སྟོང་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་
ཀྱི་དངོས་གཉེན་བྱེད་པའི་སེམས་དཔའི་རྣལ་འབྱོར། གཉིས་སུ་མེད་པའི་སྐད་
ཅིག་མའི་སྦྱོར་བའི་མཚན་ཉིད་ཡིན། རྒྱུན་མཐའི་བར་ཆད་མེད་ལམ་དེ་བཞི་
ཀ་ཡིན། ས་མཚམས་རྒྱུན་མཐའ་ཁོ་ནར་ཡོད། བྱས་པ་ལ་ཁོ་ན་རེ་བྱ་རྫོགས་
ཀྱི་ཐུང་མཐའི་སྐད་ཅིག་མ་གཅིག་ལ། རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་
དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་རྣལ་
འབྱོར་མཐར་ཐུག་ཡིན་པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། འདོད་
ན༑ དེ་ཆོས་ཅན། ཁྱོད་ལས་མཐར་ཐུག་པའི་སེམས་དཔའི་རྣལ་འབྱོར་མེད་
པར་ཐལ་ལོ། །འདོད་མི་ནུས་ཏེ། རྒྱུན་མཐའི་སྦྱོར་བའི་ལམ་ཡིན་པའི་ཕྱིར།
ཟེར་ན། རྒྱུན་མཐའི་བར་ཆད་མེད་ལམ་སྐད་ཅིག་དང་པོ་ཆོས་ཅན། སེམས་
དཔའི་རྣལ་འབྱོར་མཐར་ཐུག་ཡིན་པར་ཐལ། སྐད་ཅིག་མའི་སྦྱོར་བ་ཡིན་པའི་
ཕྱིར། འདོད་ན། དེ་ཆོས་ཅན། ཁྱོད་ལས་མཐར་ཐུག་པའི་སེམས་དཔའི་རྣལ་
འབྱོར་མེད་པར་ཐལ་ལོ། །འདོད་མི་ནུས་ཏེ། རྒྱུན་མཐའི་བར་ཆད་མེད་ལམ་
སྐད་ཅིག་གཉིས་པ་གཞི་གྲུབ་པའི་ཕྱིར། སྦྱིན་པ་ལ་སོགས་རེ་རེས་ཀྱང་། །ཞེས་
སོགས་ཀྱི་སྐབས་སུ། སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་
ཆོས་ཅན། རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་ཡིན་ཏེ། མཚན་
280



ཉིད་དང་པོ་དེ་ཡིན་པའི་ཕྱིར། གང་ཚེ་ཆོས་དཀར་ཐམས་ཀྱི། ཞེས་སོགས་ཀྱི་
སྐབས་སུ། སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན།
རྣམ་པར་སྨིན་པའི་སྐད་ཅིག་མའི་སྦྱོར་བ་ཡིན་ཏེ། མཚན་ཉིད་གཉིས་པ་དེ་ཡིན་
པའི་ཕྱིར། སྦྱིན་པ་ལ་སོགས་སྤྱོད་པ་ཡི། །ཞེས་སོགས་ཀྱི་སྐབས་སུ། སྦྱོར་བ་
འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། མཚན་ཉིད་མེད་པའི་
སྐད་ཅིག་མའི་སྦྱོར་བ་ཡིན་ཏེ། མཚན་ཉིད་གསུམ་པ་དེ་ཡིན་པའི་ཕྱིར། རྨི་
ལམ་དང་ནི་དེ་མཐོང་ཉིད། །ཅེས་སོགས་ཀྱི་སྐབས་སུ། སྦྱོར་བ་འགོད་པ་ནི།
རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་སྐད་ཅིག་མའི་
སྦྱོར་བ་ཡིན་ཏེ། མཚན་ཉིད་བཞི་པ་དེ་ཡིན་པའི་ཕྱིར། སྐབས་བདུན་པའི་དཀའ་
གནས་ཀྱི་མཐའ་དཔྱོད་མདོར་བསྡུས་རེ་ཞིག་བཤད་ཟིན་ཏོ། །
1s1



༄༅། །ཟབ་མོ་རྟེན་འབྲེལ་གྱི་རྣམ་བཞག་མཁས་པ་དགྱེས་པའི་
འཛུམ་ཞལ་ཞེས་བྱ་བ་མཁས་པ་ཀུན་གྱི་ཅོད་པན་དུ་གྱུར་བ་
རིག་པའི་འགོ་གསེར་བཞུགས་སོ། །
༄༅། །དེ་ནས་སེང་གེ་རྣམ་འགྱིངས་པའི། །ཞེས་སོགས་ཀྱི་སྐབས་སུ། རྟེན་
འབྲེལ་གྱི་རྣམ་གཞག་བཤད་པ་དང་། ཀུན་ནས་ཉོན་མོངས་པ་དང་རྣམ་བྱང་
ཕྱོགས་ཀྱི་རྟེན་འབྲེལ་བྱེ་བྲག་ཏུ་བཤད་པ་གཉིས་ལས།
རྟེན་འབྲེལ་གྱི་རྣམ་གཞག་སྤྱིར་བཤད་པ།
དང་པོ་ལ་མཚན་ཉིད། དབྱེ་བ། སྒྲ་བཤད་པ་དང་གསུམ། དང་པོ་ནི། རང་
གི་ཆ་ཤས་ལ་ལྟོས་ནས་གྲུབ་པ་རྟེན་འབྲེལ་གྱི་མཚན་ཉིད། གཞི་གྲུབ་ན་རྟེན་འབྲེལ་
ཡིན་པས་ཁྱབ་སྟེ། གཞི་གྲུབ་ན་བརྟེན་ཅིང་འབྲེལ་བར་འབྱུང་བ་ཡིན་པས་ཁྱབ་
པའི་ཕྱིར་ཏེ། རྩ་ཤེས་ལས། གང་ཕྱིར་བརྟེན་འབྱུང་མ་ཡིན་པའི། །ཆོས་འགའ་
ཡོད་པ་མ་ཡིན་ནོ། །དེ་ཕྱིར་སྟོང་པ་མ་ཡིན་པའི། །ཆོས་འགའ་ཡོད་པ་མ་ཡིན་
ནོ༑ ༑ཞེས་གསུངས་པའི་ཕྱིར། དེ་ལ་ཁོ་ན་རེ། ཤེས་བྱ་ཆོས་ཅན། རྟེན་ཅིང་
འབྲེལ་བ་འབྱུང་བ་ཡིན་པར་ཐལ། གཞི་གྲུབ་པའི་ཕྱིར། འདོད་ན། ཤེས་བྱ་
ཆོས་ཅན། འབྱུང་བ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ། འོ་



ན་ཁོ་རང་ལ་ཐེག་ཆེན་གྱི་ཚོགས་ལམ་མ་ཡིན་པ་ལས་ལོག་པ་ཆོས་ཅན། སྒྲུབ་
པ་ཡིན་པར་ཐལ། ཐེག་ཆེན་གྱི་སྒྲུབ་པ་ཡིན་པའི་ཕྱིར། ཁྱབ་པ་ཁས། གཉིས་
པ་ནི། རྟེན་འབྲེལ་ལ་དབྱེ་ན། ངོ་བོ་ལ་ལྟོས་པའི་རྟེན་འབྲེལ་དང་། ཐ་སྙད་
རྣམ་འཇོག་གི་རྟེན་འབྲེལ་གཉིས། དང་པོ་ནི། ས་བོན་ལས་མྱུ་གུ་འབྱུང་བ་དང་།
མེ་ལས་དུ་བ་འབྱུང་བ་ལྟ་བུ། གཉིས་པ་ནི། ཕ་རི་ལ་ལྟོས་ནས་ཚུ་རི་འཇོག་པ་
དང་། རིང་པོ་ལ་ལྟོས་ནས་ཐུང་ངུ་འཇོག་པ་ལྟ་བུ་ཡིན་ནོ། །ཡང་རྟེན་འབྲེལ་
ལ་དབྱེ་ན། ཕྱིའི་རྟེན་འབྲེལ་དང༌། ནང་གི་རྟེན་འབྲེལ་གཉིས། རྒྱུད་ཀྱིས་མ་
བསྡུས་པ་གང་ཞིག རང་གི་ཆ་ཤས་ལ་ལྟོས་ནས་གྲུབ་པ་དེ། དང་པོའི་མཚན་
ཉིད། དཔེར་ན། སྣོད་ཀྱི་འཇིག་རྟེན་ཆགས་འཇིག་བྱེད་པ་ལྟ་བུ། རྒྱུད་ཀྱིས་
བསྡུས་པ་གང་ཞིག རང་གི་ཆ་ཤས་ལ་ལྟོས་ནས་གྲུབ་པ་གཉིས་པའི་མཚན་
ཉིད། དཔེར་ན། བཅུད་ཀྱི་སེམས་ཅན་སྐྱེ་འཆི་བྱེད་པ་ལྟ་བུའོ། །གཞན་ཡང་
རྟེན་འབྲེལ་ལ་དབྱེ་ན་འདུས་མ་བྱས་ཀྱི་རྟེན་འབྲེལ་དང་། འདུས་བྱས་ཀྱི་རྟེན་
འབྲེལ་གཉིས་ཡོད། རང་གི་རྒྱུ་རྐྱེན་གསུམ་ལས་མ་བྱུང་བ་གང་ཞིག རང་
གི་ཆ་ཤས་ལ་ལྟོས་ནས་གྲུབ་པ། དང་པོའི་མཚན་ཉིད། དེ་དང་རྟག་པ་དོན་གཅིག
རང་གི་རྒྱུ་རྐྱེན་གསུམ་ལས་བྱུང་བ་གང་ཞིག རང་གི་རྒྱུར་གྱུར་བའི་རྐྱེན་
གསུམ་ལས་བྱུང་བ་གཉིས་པའི་མཚན་ཉིད། དེ་དང་དངོས་པོ་དོན་གཅིག རྐྱེན་
གསུམ་ནི། གཡོ་བ་མེད་པའི་རྐྱེན། མི་རྟག་པའི་རྐྱེན། ནུས་པའི་རྐྱེན་རྣམས་
ལ་བྱེད། དེས་ན་འདུས་བྱས་ཀྱི་རྟེན་འབྲེལ་གྱི་མཚན་ཉིད་ཀྱི་ཟུར་དུ་གཡོ་བ་མེད་
283



པའི་རྐྱེན་ལས་བྱུང་བ་ཞེས་བརྗོད་པའི་རྒྱུ་མཚན་ཡོད་དེ། ཕྱི་ནང་གི་རྟེན་འབྲེལ་
གྱིས་བསྡུས་པའི་སྣོད་བཅུད་ཀྱི་འཇིག་རྟེན་འདི་རྣམས་དབང་ཕྱུག་རྟག་པ་སོགས་
ཀྱི་བློའི་གཡོ་བ་སྔོན་དུ་གཏང་ནས་བྱས་སྙམ་དུ་འཛིན་པའི་ལོག་རྟོག་བཅད་ནས་
དབང་ཕྱུག་རྟག་པ་སོགས་ཀྱི་བློའི་གཡོ་བ་སྔོན་དུ་བཏང་ནས་བྱས་པ་མ་ཡིན་པར་
རང་རྒྱུ་གཡོ་བ་མེད་པའི་རྐྱེན་ལས་བྱུང་བ་ཡིན་ནོ། །ཞེས་རྟོགས་པར་བྱ་བའི་
ཆེད་ཡིན་པའི་ཕྱིར། དེ་སྐད་དུ་ཡང་མདོ་ལས། འདི་ཡོད་པས་ན་འདི་འབྱུང་
ཞེས་པ་དང་། ཀུན་བཏུས་ལས་མཚན་ཉིད་ཇི་ལྟ་བུ་ཞེ་ན་གཡོ་བ་མེད་པའི་རྐྱེན་
ལས་འབྱུང་བ་དང་། ཞེས་གསུངས་པའི་ཕྱིར། དེའི་ཟུར་དུ་མི་རྟག་པའི་རྐྱེན་
ལས་བྱུང་བ་ཞེས་སྨོས་པ་ལ་དགོས་པ་ཡོད་དེ། དེ་རྣམས་བདག་རྟག་པ་དང་དབང་
ཕྱུག་རྟག་པ་སོགས་ཀྱིས་བྱས་པ་མ་ཡིན་པར་རང་རྒྱུ་མི་རྟག་པའི་རྐྱེན་ལས་བྱུང་
བ་ཡིན་ནོ། །ཞེས་རྟོགས་པར་བྱ་བའི་ཆེད་ཡིན་པའི་ཕྱིར། དེ་སྐད་དུ་ཡང་མདོ་
ལས། འདི་སྐྱེས་པའི་ཕྱིར། འདི་སྐྱེ་སྟེ་ཞེས་པ་དང་། ཀུན་ལས་བཏུས་ལས་
མི་རྟག་པའི་རྐྱེན་ལས་བྱུང་བ་དང་། ཞེས་གསུངས་པའི་ཕྱིར། དེའི་ཟུར་དུ་
ནུས་པའི་རྐྱེན་ལས་བྱུང་བ་ཞེས་སྨོས་པ་ལ་དགོས་པ་ཡོད་དེ། དེ་རྣམས་རང་རྒྱུ་
མི་རྟག་པ་ལས་འབྱུང་བ་ཡིན་ཀྱང་། ཕྱི་ནང་གི་རྟེན་འབྲེལ་གྱིས་བསྡུས་པའི་སྣོད་
བཅུད་ཀྱི་འཇིག་རྟེན་རྣམས་རང་དང་རིགས་མི་མཐུན་པའི་རྒྱུ་ལས་བྱུང་བ་ཡིན་
ནོ༑ ༑སྙམ་དུ་འཛིན་པ་དང་། རྒྱུ་གཅིག་གིས་འབྲས་བུ་ཐམས་ཅད་སྐྱེད་དོ། །
སྙམ་དུ་འཛིན་པའི་ལོག་རྟོག་བཅད་ནས། རང་དང་རིགས་མཐུན་པའི་རང་སྐྱེད་
284



ནུས་ཀྱི་རང་གི་རྒྱུ་ལས་བྱུང་བ་ཡིན་ནོ། །ཞེས་རྟོགས་པར་བྱ་བའི་ཆེད་ཡིན་པའི་
ཕྱིར་ཏེ། མདོ་ལས། འདི་ལྟ་སྟེ། མ་རིག་པའི་རྐྱེན་གྱི་འདུ་བྱེད་ཅེས་དང་།
ཀུན་བཏུས་ལས། ནུས་པའི་རྐྱེན་གྱིས་འབྱུང་བ་དང་། ཞེས་གསུངས་པའི་ཕྱིར།
རང་དང་རིགས་མཐུན་པའི་རྒྱུ་ལས་བྱུང་ཞིང་མི་མཐུན་པའི་རྒྱུ་ལས་མི་འབྱུང་
བ་ནི། དཔེར་ན། མ་རིག་པ་ལ་བརྟེན་ནས་འདུ་བྱེད་འབྱུང་ཡང་བདག་མེད་
རྟོགས་པའི་ཤེས་རབ་ལ་བརྟེན་ནས། འདུ་བྱེད་མི་འབྱུང་བ་དང་། ནས་ཀྱི་ས་
བོན་ལས་ནས་ཀྱི་མྱུ་གུ་འབྱུང་ཡང་། ས་ལུའི་ས་བོན་ལས་ནས་ཀྱི་མྱུ་གུ་མི་འབྱུང་
བ་བཞིན་ནོ། །གསུམ་པ་ནི། ཕྱི་ནང་གི་རྟེན་འབྲེལ་གྱིས་བསྡུས་པའི་སྣོད་བཅུད་
ཀྱི་འཇིག་རྟེན་ཆོས་ཅན། ཁྱོད་ལ་རྟེན་འབྲེལ་ཞེས་བརྗོད་པའི་རྒྱུ་མཚན་ཡོད་
དེ༑ རྟེན་པའམ་ཕྲད་པའམ། ལྟོས་ནས་བྱུང་བའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། དེ་ཡང་ཡིན་ཏེ། པྲ་ཏི་ཨི་ཏི་ས་མུད་བཱ་ཏ། ཞེས་པའི་སྒྲ་དེ་ཕྲད་པ་
ལ་འཇུག་པའི་ཕྱིར། དེ་ཡང་སྤྱིར་ཨི་ཏི་ཞེས་པ་འགྲོ་བ་ལ་འཇུག་ཀྱང་། པྲ་ཏི་
སྔོན་དུ་བཏང་བས་འཕྲད་པ་ལ་འཇུག །བཱ་ཏ་ཞེས་པ་ཡོད་པ་ལ་འཇུག་ཀྱང་། ས་
དང་མུད་ཏ་སྔོན་དུ་བཏང་བས་འབྱུང་བ་ལ་འཇུག་པར་འགྱུར་བའི་ཕྱིར། དེ་
ལྟར་རྟེན་འབྲེལ་གྱི་སྒྲ་བསྒྲུབ་ན་ཤེས་པར་འགྱུར་རོ། ། །
285



ཀུན་ནས་ཉོན་མོངས་པ་དང་རྣམ་བྱང་ཕྱོགས་ཀྱི་
རྟེན་འབྲེལ་བྱེ་བྲག་ཏུ་བཤད་པ།
གཉིས་པ་ལ་སྐད་ཅིག་མའི་རྟེན་འབྲེལ་འདོད་པའི་ལུགས། གནས་སྐབས་ཀྱི་
རྟེན་འབྲེལ་འདོད་པའི་ལུགས། འབྲེལ་བ་ཅན་གྱི་དེ་འདོད་པའི་ལུགས། རྒྱུན་
ཆགས་པའི་དེ་འདོད་པའི་ལུགས་བཤད་པའོ། །དང་པོ་ནི། སྡེ་བ་ཁ་ཅིག་གིས།
ཁོ་བོ་ཅག་སྐད་ཅིག་མའི་རྟེན་འབྲེལ་འདོད་པ་ཡིན་ཏེ། རྟེན་འབྲེལ་ཡན་ལག་
བཅུ་གཉིས་པོ་ཐམས་ཅད་སྐད་ཅིག་མ་གཅིག་ལ་གྲུབ་པའི་ཕྱིར། དཔེར་ན། འདོད་
ཆགས་ཀྱིས་ཀུན་ནས་བསླངས་ཏེ་སྲོག་ཆགས་ཀྱི་སྲོག་གཅོད་པའི་ཚེ། དེའི་གནས་
སྐབས་ཀྱི་རྨོངས་པ་མ་རིག་པའི་རྟེན་འབྲེལ། སེམས་པ་འདུ་བྱེད་ཀྱི་རྟེན་འབྲེལ།
དེའི་གནས་སྐབས་ཀྱི་དངོས་པོ་སོ་སོར་རྣམ་པར་རིག་པ་རྣམ་ཤེས་ཀྱི་རྟེན་འབྲེལ།
དེའི་གནས་སྐབས་ཀྱི་ཕུང་པོ་ལྔ་མིང་གཟུགས་ཀྱི་རྟེན་འབྲེལ། དེ་ལ་སོགས་པའི་
དབང་པོ་དྲུག་སྐྱེ་མཆེད་དྲུག་གི་རྟེན་འབྲེལ། དེ་རྣམས་འདུས་པ་རེག་པའི་རྟེན་
འབྲེལ། དེ་ཉམས་སུ་མྱོང་བ་ཚོར་བའི་རྟེན་འབྲེལ། དེ་ལ་ཆགས་པ་སྲེད་པའི་
རྟེན་འབྲེལ། དེ་དང་མཚུངས་ལྡན་གྱི་ཀུན་ནས་དཀྲིས་པ་ལེན་པའི་རྟེན་འབྲེལ།
དེའི་གནས་སྐབས་ཀྱི་ལུས་ངག་གི་བྱ་བ་སྲིད་པའི་རྟེན་འབྲེལ། དེ་རྣམས་སྐྱེས་
པ་སྐྱེ་བའི་རྟེན་འབྲེལ། དེ་རྣམས་སྨིན་པ་རྒ་བའི་རྟེན་འབྲེལ། དེ་རྣམས་ཤི་བ་
ཤི་བའི་རྟེན་འབྲེལ་ཡིན་པའི་ཕྱིར། གཉིས་པ་ནི། ཁ་ཆེ་བྱེ་བྲག་སྨྲ་བ་ན་རེ། ཁོ་
286



བོ་ཅག་གནས་སྐབས་ཀྱི་རྟེན་འབྲེལ་འདོད་པ་ཡིན་ཏེ། དེ་ཡང་ཚེ་སྔ་མ་ནས་འདིར་
འོངས་འདི་ནས་ཕྱི་མར་འགྲོ་བའི་ཚེ་ཡན་ལག་བཅུ་གཉིས་ལྟ་བུ་ལ་མཚོན་ན། ཚེ་
སྔ་མ་ནས་འདིར་འོངས་པའི་འཕེན་བྱེད་ཀྱི་ལས་ཀུན་ནས་སློང་བའི་གནས་སྐབས་
ཀྱི་རྣམ་སྨིན་གྱི་ཕུང་པོ་ལྔ་ནི་མ་རིག་པའི་རྟེན་འབྲེལ། ཚེ་སྔ་མ་ནས་འདིར་འོངས་
པའི་ལས་སོགས་པའི་གནས་སྐབས་ཀྱི་ཕུང་པོ་ལྔ་འདུ་བྱེད་ཀྱི་རྟེན་འབྲེལ། ཚེ་
འདིར་མངལ་དུ་ཉིང་མཚམས་སྦྱར་མ་ཐག་པའི་གནས་སྐབས་ཀྱི་ཕུང་པོ་ལྔ་རྣམ་
ཤེས་ཀྱི་རྟེན་འབྲེལ། ཚེ་འདིར་ཉིང་མཚམས་སྦྱར་བའི་སྐད་ཅིག་གཉིས་པ་ནས་
བཟུངས་ཏེ། སྐྱེ་མཆེད་དྲུག་ཚང་བར་མ་དོད་པའི་གནས་སྐབས་ཀྱི་ཕུང་པོ་ལྔ་
མིང་གཟུགས་ཀྱི་རྟེན་འབྲེལ། སྐྱེ་མཆེད་དྲུག་ཚང་བར་དོད་པ་ནས་བཟུངས་ཏེ་
མིག་དབང་སོགས་ལ་བརྟེན་ནས་མིག་ཤེས་སོགས་ཀྱི་རང་གི་ཡུལ་འཛིན་པར་
མི་ནུས་པའི་གནས་སྐབས་ཀྱི་ཕུང་པོ་ལྔ་སྐྱེ་མཆེད་དྲུག་གི་རྟེན་འབྲེལ། ཡུལ་དབང་
རྣམ་ཤེས་གསུམ་འདུས་ཏེ་རང་གི་ཡུལ་འཛིན་པར་ནུས་པ་ནས་བཟུང་སྟེ། ཚོར་
བ་བདེ་སྡུག་བཏང་སྙོམས་སོགས་ཀྱི་རྒྱུ་ཟས་ལ་སོགས་པ་ཤེས་མི་ནུས་པའི་གནས་
སྐབས་ཀྱི་ཕུང་པོ་ལྔ་པོ་དེ་རེག་པའི་རྟེན་འབྲེལ། ཚོར་བ་གསུམ་གྱི་རྒྱུ་ཤེས་པར་
ནུས་པ་ནས་བཟུང་སྟེ། འཁྲིག་པའི་འདོད་ཆགས་སྤྱོད་མི་ནུས་པའི་གནས་སྐབས་
ཀྱི་ཕུང་པོ་ལྔ་ཚོར་བའི་རྟེན་འབྲེལ། འཁྲིག་པའི་འདོད་ཆགས་སྤྱོད་ནུས་པ་ནས་
བཟུང་སྟེ། འཁྲིག་པ་སྤྱོད་པའི་ཡུལ་བུད་མེད་ལ་སོགས་པ་འཚོལ་བ་ལ་མ་ཞུགས་
པའི་གནས་སྐབས་ཀྱི་ཕུང་པོ་ལྔ་སྲེད་པའི་རྟེན་འབྲེལ། འཁྲིག་པ་སྤྱོད་པའི་ཡུལ་
287



འཚོལ་བ་ལ་ཞུགས་པ་ནས་བཟུང་སྟེ། སྐྱེ་བ་ཕྱི་མར་སྐྱེ་འགྱུར་གྱི་ལས་ཀུན་ནས་
སློང་བའི་གནས་སྐབས་ཀྱི་ཕུང་པོ་ལྔ་ལེན་པའི་རྟེན་འབྲེལ། སྐྱེ་བ་ཕྱི་མར་སྐྱེ་འགྱུར་
གྱི་ལས་སོགས་པའི་གནས་སྐབས་ཀྱི་ཕུང་པོ་ལྔ་སྲིད་པའི་རྟེན་འབྲེལ། སྐྱེ་བ་ཕྱི་
མ་མངལ་དུ་ཉིང་འཚམས་སྦྱར་མ་ཐག་པའི་གནས་སྐབས་ཀྱི་ཕུང་པོ་ལྔ་སྐྱེ་བའི་
རྟེན་འབྲེལ། སྐྱེ་བ་ཕྱི་མར་ཉིང་འཚམས་སྦྱར་བའི་སྐད་ཅིག་མ་གཉིས་པ་ནས་
བཟུང་སྟེ་སྐྱེ་བ་ཕྱི་མར་འཁྲིག་པའི་འདོད་ཆགས་སྤྱོད་མི་ནུས་པའི་གནས་སྐབས་
ཀྱི་རྣམ་སྨིན་གྱི་ཕུང་པོ་ལྔ་ནི་རྟེན་འབྲེལ་དེའི་རྒ་ཤིའི་རྟེན་འབྲེལ་ཡིན་པའི་ཕྱིར།
རྟེན་འབྲེལ་ཚར་དེ་ཞེས་པ་གོང་མ་ཀུན་ལ་སྦྱོར། ལས་ཀུན་ནས་སློང་བའི་གནས་
སྐབས་ཀྱི་ཕུང་པོ་ལྔ་པོ་དེ་མ་རིག་པའི་རྟེན་འབྲེལ་དུ་འཇོག་པའི་རྒྱུ་མཚན་ཡོད་
དེ༑ དེའི་གནས་སྐབས་སུ་མ་རིག་པ་གཙོ་ཆེ་བའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། དཔེར་ན། རྒྱལ་པོ་འཁོར་བཅས་བྱོན་པ་ལ་རྒྱལ་པོ་བྱོན་ཞེས་བརྗོད་
པ་བཞིན་ནོ། །དེ་རྣམས་ཀྱིས་གཞན་ལ་རིགས་འདྲའོ། །མཛོད་ལས། མ་རིག་
ཉོན་མོངས་སྔོན་གནས་སྐབས། །འདུ་བྱེད་དག་ནི་སྔོན་ལས་ཀྱི། །རྣམ་ཤེས་
འཚམས་སྦྱོར་ཕུང་པོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་མཆེད་
དྲུག་དོད་ཚུན་ཆད་དོ། །དེ་ནི་སུམ་འདུས་ཚུན་ཆད་དོ། །རེག་པ་བདེ་སྡུག་ལ་
སོགས་པའི། །རྒྱུ་ཤེས་ནུས་པ་ཚུན་ཆད་དོ། །ཚོར་འཁྲིག་ཚུན་ཆད་སྲེད་པ་ཡིན།།
ལོངས་སྤྱོད་འཁྲིག་པ་ཆགས་ཅན་གྱི། །ཉེ་བར་ལེན་པ་ལོངས་སྤྱོད་རྣམས། །ཐོབ་
པར་བྱ་ཕྱིར་ཡོངས་རྒྱུགས་པའི། །དེ་སྲིད་འབྲས་བུ་འབྱུང་འགྱུར་བའི། །ལས་
288



བྱེད་དེ་ནི་སྲིད་པ་ཡིན། །ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་
རྒ་ཤི་ཡིན། །འདི་ནི་གནས་སྐབས་བར་འདོད་ལོ། །གཙོ་བོའི་ཕྱིར་ན་ཡན་ལག་
བསྒྲགས། །ཞེས་གསུངས། དེ་ལྟ་བུའི་རྟེན་འབྲེལ་ཡན་ལག་བཅུ་གཉིས་པོ་དེ།
ཚེ་གསུམ་ལ་རྫོགས་པ་ཡིན་ཏེ། མ་རིག་པ་དང་འདུ་བྱེད་གཉིས་ཚེ་དང་པོ་དང་།
རྣམ་ཤེས་ནས་སྲིད་པའི་བར་བརྒྱད་པོ་ཚེ་བར་པ་དང་། སྐྱེ་རྒ་གཉིས་ཚེ་གསུམ་
པ་ལ་རྫོགས་པ་ཡིན་པའི་ཕྱིར་ཏེ། མཛོད་ལས། སྔོན་དང་ཕྱི་མཐའ་གཉིས་གཉིས་
དང་། །བར་དུ་བརྒྱད་ཡོངས་རྫོགས་ལྡན་ལ། །ཞེས་གསུངས་པའི་ཕྱིར། ཚེ་
གསུམ་ལ་རྫོགས་དགོས་པའི་ཡན་ལག་བཅུ་གཉིས་པོ་དེ་རྒྱུ་འབྲས་ཚར་གཉིས་སུ་
འདུས་པ་ཡིན་ཏེ། ཚེ་སྔ་མ་ནས་འདིར་འོངས་པའི་རྒྱུ་འབྲས་ཚར་གཅིག་དང་།
འདི་ནས་ཕྱི་མར་འགྲོ་བའི་རྒྱུ་འབྲས་ཚར་གཅིག་སྟེ། གཉིས་སུ་འདུས་པ་ཡིན་
པའི་ཕྱིར་ཏེ། མ་རིག་པ་དང་འདུ་བྱེད་གཉིས་ཚེ་སྔ་མ་ནས་འདིར་འོངས་པའི་
རྒྱུ་དང་། རྣམ་ཤེས་ནས་ཚོར་བའི་བར། ཚེ་སྔ་མ་ནས་འདིར་འོངས་པའི་འབྲས་
བུའི་ནང་དུ་འདུས་པའི་ཕྱིར། སྲེད་ལེན་སྲིད་པ་གསུམ་པོ་དེ། འདི་ནས་ཕྱི་མར་
འགྲོ་བའི་རྒྱུ་དང་། སྐྱེ་རྒ་གཉིས་དེའི་འབྲས་བུར་འདུས་པའི་ཕྱིར། དེས་ན་སེམས་
ཅན་རྣམས་འཁོར་བར་ལས་ཉོན་གྱིས་སྐྱེ་བ་ལ་མ་རིག་པ་དང་འདུ་བྱེད་གཉིས་
རྒྱུར་བྱས། རྣམ་ཤེས་ནས་ཚོར་བའི་བར་འབྲས་བུར་བྱས་པའི་རྒྱུ་འབྲས་ཚར་
གཅིག་དང་། སྲེད་ལེན་སྲིད་པ་གསུམ་པོ་རྒྱུར་བྱས། སྐྱེ་རྒ་གཉིས་འབྲས་བུར་
བྱས་པའི་རྒྱུ་འབྲས་ཚར་གཅིག་སྟེ། རྒྱུ་འབྲས་ཚར་གཉིས་པོ་དེ་གང་རུང་གཅིག་



གིས་ཆོག་སྟེ། མ་རིག་པ་དང་འདུ་བྱེད་གཉིས་ཀྱིས་རང་འབྲས་རང་གི་འབྲས་
བུའི་རྣམ་སྨིན་རྣམ་ཤེས་ནས་ཚོར་བའི་བར་འབྱིན་པ་ཡང་སྲེད་ལེན་སྲིད་པ་གསུམ་
པོ་ལ་རག་མ་ལས། སྲེད་ལེན་སྲིད་པ་གསུམ་གྱིས་རང་འབྲས་རང་གི་རྣམ་སྨིན་
སྐྱེ་རྒ་གཉིས་འབྱིན་པ་ཡང་། མ་རིག་པ་དང་འདུ་བྱེད་གཉིས་ལ་རག་མ་ལས་
པའི་ཕྱིར། དེས་ན་ཚེ་སྔ་མ་ནས་འདིར་འོངས། འདི་ནས་ཕྱི་མར་འགྲོ་བའི་
ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པའི་རྟེན་འབྲེལ་ཡིན་ན།
ཚེ་སྔ་མའི་སྔ་མ་ནས་སྔ་མར་སྐྱེས་སྔ་མ་ནས་འདིར་སྐྱེས་པའི་ཡན་ལག་བཅུ་གཉིས་
ཀྱི་ནང་ཚན་དུ་གྱུར་བའི་སྲེད་ལེན་གང་རུང་གི་རྟེན་འབྲེལ་ཡིན་པས་ཁྱབ། དེའི་
ནང་ཚན་དུ་གྱུར་བའི་འདུ་བྱེད་ཀྱི་རྟེན་འབྲེལ་ཡིན་ན། ཚེ་སྔ་མའི་སྔ་མ་ནས་
སྔ་མར་སྐྱེས་སྔ་མ་ནས་འདིར་སྐྱེས་པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་
བའི་སྲེད་པའི་རྟེན་འབྲེལ་ཡིན་པས་ཁྱབ། དེའི་ནང་ཚན་དུ་གྱུར་བའི་སྲིད་པའི་
རྟེན་འབྲེལ་ཡིན་ན། ཚེ་སྔ་མའི་སྔ་མ་ནས་སྔ་མར་སྐྱེས་སྔ་མ་ནས་འདིར་སྐྱེས་
པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་རྒ་ཤིའི་རྟེན་འབྲེལ་ཡིན་པས་
ཁྱབ། དེའི་ནང་ཚན་དུ་གྱུར་བའི་རྒ་ཤིའི་རྟེན་འབྲེལ་ཡིན་ན། ཚེ་འདི་ནས་ཕྱི་
མར་འགྲོ། ཕྱི་མ་ནས་ཡང་ཕྱི་མར་འགྲོ་བའི་ཡན་ལག་བཅུ་གཉིས་ཀྱི་ནང་ཚན་
དུ་གྱུར་བའི་མ་རིག་པའི་རྟེན་འབྲེལ་ཡིན་པས་ཁྱབ། དེའི་ནང་ཚན་དུ་གྱུར་བའི་
སྲིད་པའི་རྟེན་འབྲེལ་ཡིན་ན། ཚེ་འདི་ནས་ཕྱི་མར་འགྲོ་ཕྱི་མ་ནས་ཡང་ཕྱི་མར་
འགྲོ་བའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་འདུ་བྱེད་ཀྱི་རྟེན་འབྲེལ་
བ0



ཡིན་པས་ཁྱབ། དེའི་ནང་ཚན་དུ་གྱུར་བའི་སྐྱེ་བའི་རྟེན་འབྲེལ་ཡིན་ན། ཚེ་འདི་
ནས་ཕྱི་མར་འགྲོ། ཕྱི་མ་ནས་ཡང་ཕྱི་མར་འགྲོ་བའི་ཡན་ལག་བཅུ་གཉིས་ཀྱི་
ནང་ཚན་དུ་གྱུར་བའི་རྣམ་ཤེས་ཀྱི་རྟེན་འབྲེལ་ཡིན་པས་ཁྱབ། ཚེ་སྔ་མ་ནས་འདིར་
སྐྱེས། འདི་ནས་ཕྱི་མར་སྐྱེས་པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་
རྒ་ཤིའི་རྟེན་འབྲེལ་ཡིན་ན། ཚེ་འདི་ནས་ཕྱི་མར་སྐྱེས། ཕྱི་མ་ནས་ཕྱི་མར་སྐྱེས་
པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མིང་གཟུགས་ནས་ཚོར་བའི་
བར་གྱི་རྟེན་འབྲེལ་གང་རུང་ཡིན་པས་ཁྱབ་པའི་ཕྱིར། དེས་ན་ཚེ་སྔ་མ་ནས་འདིར་
འོངས་འདི་ནས་ཕྱི་མར་འགྲོ་བའི་ཡན་ལག་བཅུ་གཉིས་པོ་དེ་ཡང་རྒྱས་པར་ཕྱེ་
ན་བཅུ་དྲུག་ཏུ་འགྱུར་ཏེ། ཚེ་སྔ་མ་ནས་འདིར་འོངས་པའི་འབྲས་བུ་དེ་ལ། རྣམ་
ཤེས་ནས་ཚོར་བའི་བར་ལྔ་ཡོད་པ་དེ་བཞིན་དུ། འདི་ནས་ཕྱི་མར་འགྲོ་བའི་འབྲས་
བུ་སྐྱེ་རྒ་གཉིས་ལ་དེ་ལྟར་དབྱེར་ཡོད་པའི་ཕྱིར་ཏེ། འདི་ནས་ཕྱི་མར་འགྲོ་བའི་
རྒྱུ་དེ་ལ་སྲེད་ལེན་གཉིས་ཡོད་པ་དེ་བཞིན་དུ། སྔ་མ་ནས་འདིར་འོངས་པའི་རྒྱུ་
མ་རིག་པ་དེ་ལ་ཡང་སྲེད་ལེན་གཉིས་སུ་དབྱེར་ཡོད། དེ་བཞིན་དུ་ཚེ་སྔ་མ་ནས་
འདིར་འོངས་པའི་རྒྱུ་ལ་གསུམ། འབྲས་བུ་ལ་ལྔ། འདི་ནས་ཕྱི་མར་འགྲོ་བའི་
རྒྱུ་ལ་གསུམ་དང་། འབྲས་བུ་ལྔ་རྣམས་སུ་ཡོད་པའི་ཕྱིར། དེ་བཅུ་གཉིས་བསྡུས་
ན༑ བརྒྱད་དུ་འགྱུར་ཏེ། ཚེ་འདི་ནས་ཕྱི་མར་འགྲོ་བའི་འབྲས་བུ་སྐྱེ་རྒ་གཉིས་
སུ་ངེས་པ་བཞིན་དུ། ཚེ་སྔ་མ་ནས་འདིར་འོངས་པའི་འབྲས་བུ་རྣམ་ཤེས་ནས་
ཚོར་བའི་བར་ལྔ་པོ་དེ་ཡང་སྐྱེ་རྒ་གཉིས་ཀྱི་ནང་དུ་འདུ་ཤིང་། སྔ་མ་ནས་འདིར་
291



འོངས་པའི་རྒྱུ་ཉོན་མོངས་པ་དེ་མ་རིག་པའི་རྟེན་འབྲེལ་དུ་འདུ་བ་དེ་བཞིན་དུ། འདི་
ནས་ཕྱི་མར་འགྲོ་བའི་རྒྱུ་སྲེད་ལེན་གཉིས་པོ་དེ་ཡང་མ་རིག་པའི་རྟེན་འབྲེལ་དུ་
འདུ་བས་ན། ཚེ་སྔ་མ་ནས་འདིར་འོངས་པའི་རྒྱུ་ལ་གཉིས། འབྲས་བུ་ལ་གཉིས།
འདི་ནས་ཕྱི་མར་འགྲོ་བའི་རྒྱུ་ལ་གཉིས། འབྲས་བུ་ལ་གཉིས་སུ་ཡོད་པས་བརྒྱད་
རྣམས་སུ་འགྱུར་བའི་ཕྱིར་ཏེ། མཛོད་ལས། གཉིས་ཀྱི་རྒྱུ་འབྲས་མདོར་བསྡུས་
པ༑ ༑བར་མའི་རྗེས་སུ་དཔག་པ་ལས། །ཞེས་གསུངས་པའི་ཕྱིར། དེས་ན།
མཛོད་ཀྱི་ལུགས་ལ། ཡན་ལག་བཅུ་གཉིས། ཚེ་གསུམ་ཁོ་ན་ལ་རྫོགས་དགོས་
པ་ཕལ་ཆེར་ལ་གྲགས་ཀྱང་། ཡན་ལག་བཅུ་གཉིས། ཚེ་གཉིས་ཁོ་ན་ལ་རྫོགས་
པ་གཅིག་ཀྱང་ཡོད་པར་སྣང་སྟེ། ཚེ་སྔ་མ་ནས་འདིར་སྐྱེས་པའི་ཚེ། རྒྱུ་མ་
རིག་པ་དང་འདུ་བྱེད་ཚེ་སྔ་མ་དང་། འབྲས་བུ་རྣམ་ཤེས་ནས། ཚོར་བའི་བར་
ཚེ་འདི་ལ་རྫོགས་པ་གང་ཞིག དེའི་རྒྱུ་མ་རིག་པ་དང་འདུ་བྱེད་ལ་ཡང་སྲེད་
ལེན་སྲིད་པ་གསུམ་ཡོད། འབྲས་བུ་རྣམ་ཤེས་ནས་ཚོར་བའི་བར་ལ་ཡང་སྐྱེ་རྒ་
གཉིས་ཡོད་པའི་ཕྱིར། དེས་འདི་ནས་ཕྱི་མར་འགྲོ་བ་ལ་ཡང་རིགས་འདྲེའོ། །འོ་
ན་མཛོད་ལས། སྔོན་དང་ཕྱི་མཐའ་གཉིས་གཉིས་དང་། །བར་དུ་བརྒྱད་ཡོངས་
རྫོགས་ལྡན་ལ། །ཞེས་པ་དང་། གོང་དུ་ཚེ་གསུམ་ཁོ་ན་ལ་རྫོགས་པར་བཤད་
པ་དང་འགལ་ལོ་ཞེ་ན་སྐྱོན་མེད་དེ། དེ་ནི་སྐྱེ་བ་ལེན་ཐེབས་གཉིས་ཀྱི་དབང་དུ་
བྱས། འདི་ནི་སྐྱེ་བ་ལེན་ཐེབས་གཅིག་གི་དབང་དུ་བྱས་པའི་ཕྱིར། སྔར་བཤད་
པའི་རྟེན་འབྲེལ་ལ་གནས་སྐབས་པའི་རྟེན་འབྲེལ་ཞེས་བརྗོད་པའི་རྒྱུ་མཚན་ཡོད་



དེ༑ ཕུང་པོ་ལྔའི་གནས་སྐབས་ལ་བཞག་པའི་རྟེན་འབྲེལ་ཡིན་པས་ན། དེ་ལྟར་
བརྗོད་པའི་ཕྱིར། དེ་ནི་འབྲེལ་བ་ཅན་གྱི་རྟེན་འབྲེལ་ཡང་ཡིན་ནོ། །ཞེས་མཛོད་
འགྲེལ་ལས་བཤད་དོ། །གསུམ་པ་འབྲེལ་བ་ཅན་གྱི་རྟེན་འབྲེལ་ནི། མདོ་སེམས་
གཉིས་ཀས་ཁས་ལེན་ཅིང་འདུས་བྱས་ཀྱི་རྟེན་འབྲེལ་དང་དོན་གཅིག དེ་ལྟར་
བརྗོད་པའི་རྒྱུ་མཚན་ཡོད་དེ། རྒྱུ་དང་འབྲས་བུ་འབྲེལ་བར་འབྱུང་བའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། རྟེན་འབྲེལ་ལ་འདུས་བྱས་ཀྱིས་ཁྱབ་པ། མདོ་
སེམས་གཉིས་ཀས་ཁས་ལེན་ཏེ། རྟེན་འབྲེལ་གྱི་སྐད་དོད་པྲ་ཏི་ཨི་ཏི་ས་མུད་
པཱ་ཏ་ཞེས་འབྱུང་བའི་པྲ་ཏི་ཨི་ཏི་ཕྲད་པ་ལ་འཇུག་པའི། ཕྲད་པའི་དོན་རྒྱུ་རྐྱེན་
ཕྲད་པ་དང་། ས་མུད་པཱ་ཏ་འབྱུང་བ་ལ་འཇུག་ཅིང་། འབྱུང་བའི་དོན་སྐྱེ་བ་
ལ་འཇུག་པའི་ཕྱིར། དེ་ལ་ཁོ་ན་རེ། རྟེན་འབྲེལ་ལ་འདུས་བྱས་ཀྱིས་ཁྱབ་པ།
སེམས་ཙམ་པས་ཁས་མི་ལེན་པར་ཐལ། དེས་འདུས་མ་བྱས་ཀྱི་དེ་ཁས་ལེན་
པའི་ཕྱིར། མ་གྲུབ་ན་དེར་ཐལ། དེས་རྣམ་བྱང་གི་དེ་ཁས་ལེན་པའི་ཕྱིར། ཟེར་
ན༑ མ་ཁྱབ། དེས་འདུས་མ་བྱས་ཀྱི་གཟུགས་ཁས་ལེན་པར་ཐལ། དེས་ཆོས་
ཉིད་ཀྱི་གཟུགས་ཁས་ལེན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། དེས་
ཀུན་བཏགས་ཀྱི་གཟུགས། རྣམ་བཏགས་ཀྱི་གཟུགས་ཆོས་ཉིད་ཀྱི་གཟུགས་ཁས་
ལེན་པའི་ཕྱིར། གཞན་ཡང་རྣམ་བྱང་གི་རྟེན་འབྲེལ་ཡིན་ན། འདུས་མ་བྱས་
ཀྱི་རྟེན་འབྲེལ་ཡིན་དགོས་པར་ཐལ། སེམས་ཙམ་པའི་རྣམ་བྱང་གི་རྟེན་འབྲེལ་
ཁས་ལེན་པས་ན། དེས་འདུས་མ་བྱས་ཀྱི་རྟེན་འབྲེལ་ཁས་ལེན་དགོས་པའི་ཕྱིར།
293



འདོད་ན། ལམ་བདེན་ཆོས་ཅན། འདུས་མ་བྱས་ཡིན་པར་ཐལ། རྣམ་བྱང་
གི་རྟེན་འབྲེལ་ཡིན་པའི་ཕྱིར། མ་གྲུབ་ན། དེར་ཐལ། རྣམ་བྱང་བདེན་པ་
གང་ཞིག མཚུངས་པའི་ཕྱིར།
རྒྱུན་ཆགས་པའི་རྟེན་འབྲེལ་འདོད་པའི་ལུགས་བཤད་པ།
བཞི་པ་རྒྱུན་ཆགས་པའི་རྟེན་འབྲེལ། སྐབས་འདིར་ཡང་ཁས་ལེན་པ་ཡིན། ཡན་
ལག་བཅུ་གཉིས་པོ་དེ་ལ་རྒྱུན་ཆགས་པའི་རྟེན་འབྲེལ། ཞེས་བརྗོད་པའི་རྒྱུ་མཚན་
ཡོད་དེ། དེ་རྣམས་སྔ་མ་སྔ་མ་ལས། ཕྱི་མ་ཕྱི་མ་འབྱུང་བའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། དེ་ལ་ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་བཤད་
པ་དང་། རྣམ་བྱང་ཕྱོགས་ཀྱི་རྟེན་འབྲེལ་བཤད་པ་དང་། བཤད་བྱའི་ལུང་གི་
དོན་བཤད་པ་དང་གསུམ་ལས། དང་པོ་ནི། ས་ལུ་ལྗང་པའི་མདོ་ལས། དགེ་
སློང་དག་སུས་རྟེན་ཅིང་འབྲེལ་བར་འབྱུང་བ་མཐོང་བ་དེས་ཆོས་མཐོང་ངོ་། །སུས་
ཆོས་མཐོང་བ་དེས་སངས་རྒྱས་མཐོང་ངོ༌། །ཞེས་གསུངས་པའི་རྟེན་འབྲེལ་དེ་
ཇི་ལྟ་བུ་ཞེ་ན། དེ་འཆད་པ་ལ། རྟེན་ཅིང་འབྲེལ་བར་འབྱུང་བ་ཞེས་བྱ་བ་ནི།
འདི་ལྟ་སྟེ། འདི་ཡོད་པས་ན་འདི་འབྱུང་། འདི་སྐྱེས་པས་ན་འདི་སྐྱེ་སྟེ། གང་
འདི་མ་རིག་པའི་རྐྱེན་གྱིས་འདུ་བྱེད། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ།
རྣམ་པར་ཤེས་པའི་རྐྱེན་གྱིས་མིང་དང་གཟུགས། མིང་དང་གཟུགས་ཀྱི་རྐྱེན་
294



གྱིས་སྐྱེ་མཆེད་དྲུག སྐྱེ་མཆེད་དྲུག་གི་རྐྱེན་གྱིས་རེག་པ། རེག་པའི་རྐྱེན་
གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་པ། ལེན་
པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི། རྒ་
ཤིའི་རྐྱེན་གྱིས་མྱ་ངན་དང་སྨྲེ་ངག་འདོན་པ་དང་། སྡུག་བསྔལ་བ་དང་། ཡིད་
མི་བདེ་བ་དང་། འཁྲུག་པ་རྣམས་འབྱུང་བར་འགྱུར་ཏེ། དེ་ལྟར་ན་སྡུག་བསྔལ་
གྱི་ཕུང་པོ་ཆེན་པོ་འབའ་ཞིག་པ་འདི་འབྱུང་བར་འགྱུར་རོ། །དེ་ལ་མ་རིག་པ་
འགགས་པས་འདུ་བྱེད་འགག འདུ་བྱེད་འགགས་པས་རྣམ་པར་ཤེས་པ་འགག
རྣམ་པར་ཤེས་པ་འགགས་པས་མིང་དང་གཟུགས་འགག མིང་དང་གཟུགས་
འགགས་པས་སྐྱེ་མཆེད་དྲུག་འགག སྐྱེ་མཆེད་དྲུག་འགགས་པས་རེག་པ་འགག
རེག་པ་འགགས་པས་ཚོར་བ་འགག ཚོར་བ་འགགས་པས་སྲེད་པ་འགག སྲེད་
པ་འགགས་པས་ལེན་པ་འགག ལེན་པ་འགགས་པས་སྲིད་པ་འགག སྲིད་
པ་འགགས་པས་སྐྱེ་བ་འགག སྐྱེ་བ་འགགས་པས་རྒ་ཤི་འགག རྒ་ཤི་འགགས་
པས་མྱ་ངན་དང་སྨྲེ་ངག་འདོན་པ་དང་། སྡུག་བསྔལ་བ་དང་། ཡིད་མི་བདེ་
བ་དང་། འཁྲུག་པ་རྣམས་འགག་པར་འགྱུར་ཏེ། དེ་ལྟར་ན། སྡུག་བསྔལ་གྱི་
ཕུང་པོ་ཆེན་པོ་འབའ་ཞིག་པ་འདི་འགག་པར་འགྱུར་རོ། །ཞེས་གསུངས། གཉིས་
པ་ནི། གང་འདི་མ་རིག་པའི་རྐྱེན་གྱིས་འདུ་བྱེད་ཅེས་པ་ནས་འབའ་ཞིག་པ་འདི་
འབྱུང་བར་འགྱུར་རོ། །ཞེས་པའི་བར་གྱི་ཀུན་ནས་ཉོན་མོངས་ཕྱོགས་ཀྱི་རྟེན་
འབྲེལ་ལུགས་འབྱུང་དངོས་སུ་བསྟན་ནས་ལུགས་ལྡོག་དེ་ཤུགས་ལ་བསྟན། དེ་
295



ལ་མ་རིག་པ་འགགས་པས་ཞེས་པ་ནས། སྡུག་བསྔལ་གྱི་ཕུང་པོ་ཆེན་པོ་འབའ་
ཞིག་པ་འདི་འགག་པར་འགྱུར་རོ། །ཞེས་པའི་བར་གྱི་རྣམ་བྱང་གི་རྟེན་འབྲེལ་
ལུགས་འབྱུང་དངོས་སུ་བསྟན་ནས་ལུགས་ལྡོག་ཤུགས་ལ་བསྟན། དེ་ལྟར་བསྟན་
པ་ལ་དགོས་པ་ཡོད་དེ། འཁོར་བར་འཇུག་ལྡོག་ལ་རྨོངས་པའི་གདུལ་བྱ་རྣམས་
རྨོངས་པ་དེ་དང་བྲལ་བར་བྱ་བའི་ཆེད་ཡིན་པའི་ཕྱིར། དེ་སྐད་དུ་ཡང་། ས་
ལུ་ལྗང་པའི་མདོའི་འགྲེལ་བ་ལས། གང་དག་འཁོར་བར་འཇུག་པ་དང་། ལྡོག་
པ་རྣམས་ལ་རྨོངས་པ་རྣམས་རྨོངས་པ་དེ་དང་བྲལ་བའི་ཕྱིར། ལུགས་ལས་འབྱུང་
བ་དང་། འབྱུང་བ་མ་ཡིན་པའི་རྣམ་པ་གཉིས་ཀྱི་སྒོ་ནས་ཀུན་ནས་ཉོན་མོངས་
པ་དང་། རྣམ་པར་བྱང་བ་ལས་བརྩམས་ཏེ་རྟེན་ཅིང་འབྲེལ་བར་འབྱུང་བ་བསྟན་
ནོ༑ ༑ཞེས་གསུངས། །
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་བཤད་པ།
དེས་ན་ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་བཤད་པ་ལ། སྤྱིའི་མཚན་
ཉིད། སོ་སོའི་དབྱེ་བསྡུ། གོ་རིམ་ངེས་ཚུལ། གྲངས་ངེས། རྐྱེན་དུ་འགྱུར་
ཚུལ། རང་རང་གི་བྱེད་ལས། ཚེ་དུ་ལ་རྫོགས་པ། ས་མཚུངས་ཀྱི་རྣམ་གཞག
ཇི་ལྟར་བསྒོམ་པའི་ཚུལ། བསྒོམ་པའི་ཕན་ཡོན་བཤད་པ་དང་བཅུའོ། །དང་
པོ་ལ། ཁོ་ན་རེ། རང་གི་རྒྱུར་གྱུར་བའི་རྐྱེན་གསུམ་ལས་བྱུང་བ་གང་ཞིག་ཀུན་
296



ནས་ཉོན་མོངས་ཕྱོགས་ཀྱིས་བསྡུས་པ། ཀུན་ནས་ཉོན་མོངས་ཕྱོགས་ཀྱི་རྟེན་
འབྲེལ་གྱི་མཚན་ཉིད་ཟེར་ན། མ་དག་པའི་སྣོད་ཀྱི་འཇིག་རྟེན་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། དང་པོ་དེར་ཐལ། འདུས་བྱས་ཡིན་
པའི་ཕྱིར། གཉིས་པ་དེར་ཐལ། ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་
པའི་ཕྱིར། མ་གྲུབ་ན། དེར་ཐལ། སྡུག་བསྔལ་བདེན་པ་ཡིན་པའི་ཕྱིར། རྩ་
བར་འདོད་ན་དེ་ཆོས་ཅན། ནང་གི་རྟེན་འབྲེལ་ཡིན་པར་ཐལ། འདོད་པའི་
ཕྱིར། ཁྱབ་སྟེ། རྣམ་བྱང་གི་རྟེན་འབྲེལ་ཡིན་ན་ནང་གི་རྟེན་འབྲེལ་ཡིན་པས་
ཁྱབ་པའི་ཕྱིར། འདོད་ན་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། གཞན་
ཡང་། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་
གཟུགས་ཕུང་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དང་པོ་
གྲུབ་སྟེ། འདུས་བྱས་ཡིན་པའི་ཕྱིར། གཉིས་པ་གྲུབ་སྟེ། ཀུན་ནས་ཉོན་མོངས་
ཕྱོགས་ཀྱི་བདེན་པ་ཡིན་པའི་ཕྱིར་ཏེ། སྡུག་བསྔལ་བདེན་པ་ཡིན་པའི་ཕྱིར། རྩ་
བར་འདོད་མི་ནུས་ཏེ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་
པས་དེ་སྤངས་པའི་ཕྱིར། མ་གྲུབ་ན། དེར་ཐལ། དེས་ཡན་ལག་བཅུ་གཉིས་
པོ་ཐམས་ཅད་སྤངས་པའི་ཕྱིར། མ་གྲུབ་ན། དེར་ཐལ། རྣལ་འབྱོར་སྤྱོད་
པའི་ས་ལས། དགྲ་བཅོམ་པས་ཡན་ལག་དུ་ཞིག་སྤངས་ཞེ་ན་ཁམས་གསུམ་ན་
སྤྱོད་པ་ཐམས་ཅད་སྤང་ངོ༌། །ཞེས་གསུངས་པའི་ཕྱིར། རང་ལུགས་ནི། རང་
གི་རྒྱུ་རྐྱེན་གསུམ་ལས་བྱུང་བ་གང་ཞིག འཁོར་བའི་རྒྱུ་འབྲས་གང་རུང་གིས་
འ97



བསྡུས་པ། ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་མཚན་ཉིད། ༈ སོ་
སོའི་དབྱེ་བསྡུ་ལ། དབྱེ་བ། བསྡུ་བ། སོ་སོའི་ངོ་བོ་ངོས་བཟུང་བ་དང་གསུམ་
ལས། ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་ལ། རྩ་བའི་སྒོ་ནས་དབྱེ་ན།
དེར་གྱུར་བའི་སྡུག་ཀུན་གཉིས། ཡན་ལག་གི་སྒོ་ནས་དབྱེ་ན་ཡན་ལག་བཅུ་གཉིས།
ཉིང་ལག་གི་སྒོ་ནས་དབྱེ་ན། མ་རིག་པ་ལ་ཡང་བསོད་ནམས་མ་ཡིན་པའི་ལས་
ཀུན་ནས་སློང་བའི་མ་རིག་པ། བསོད་ནམས་ཀྱི་ལས་ཀུན་ནས་སློང་བྱེད་ཀྱི་མ་
རིག་པ། མི་གཡོ་བའི་ལས་ཀུན་ནས་སློང་བྱེད་ཀྱི་མ་རིག་པ་སོགས་དུ་མ་ཡོད།
དེ་བཞིན་དུ་འདུ་བྱེད་ལ་ཡང་ངན་འགྲོའི་རྣམ་སྨིན་གྱི་ཕུང་པོ་འཕེན་བྱེད་ཀྱི་བསོད་
ནམས་མ་ཡིན་པའི་ལས་དང་། འདོད་པའི་བདེ་འགྲོའི་རྣམ་སྨིན་གྱི་ཕུང་པོ་འཕེན་
བྱེད་ཀྱི་བསོད་ནམས་ཀྱི་ལས་སོགས་གསུམ། བསྡུ་བ་ལ། ཡན་ལག་བཞིར་
བསྡུ་བ་དང༌། ཉོན་མོངས་གསུམ་དུ་བསྡུ་བ་དང་། རྒྱུ་འབྲས་གསུམ་དུ་བསྡུ་
བ་དང༌། གསུམ་ལས། དང་པོ་ནི། ཡན་ལག་བཞིར་འདུ་སྟེ། འཕེན་བྱེད་ཀྱི་
ཡན་ལག་དང་། འཕངས་པའི་ཡན་ལག་དང་། འགྲུབ་བྱེད་ཀྱི་ཡན་ལག་དང་།
འགྲུབ་པའི་ཡན་ལག་དང་བཞིར་འདུ་བ་ཡིན་པའི་ཕྱིར། མཚན་གཞི། མ་རིག་
པ་དང་། འདུ་བྱེད་དང་། རྣམ་ཤེས་གསུམ་འཕེན་བྱེད་ཀྱི་ཡན་ལག་དང་། མིང་
གཟུགས་ནས་ཚོར་བའི་བར་འཕངས་པའི་ཡན་ལག་དང་། སྲེད་ལེན་སྲིད་པ་གསུམ་
འགྲུབ་བྱེད་ཀྱི་ཡན་ལག་དང་། སྐྱེ་རྒ་གྲུབ་པའི་ཡན་ལག་ཡིན་པའི་ཕྱིར། ཀུན་
བཏུས་ལས་ཡན་ལག་མདོར་བསྡུས་པ་གང་ཞེ་ན། འཕེན་པའི་ཡན་ལག་དང་།
298



འཕངས་པའི་ཡན་ལག་དང་། མངོན་པར་འགྲུབ་པའི་ཡན་ལག་དང་། གྲུབ་
པའི་ཡན་ལག་གོ། །འཕེན་པའི་ཡན་ལག་གང་ཞེ་ན། མ་རིག་པ་དང་འདུ་བྱེད་
དང༌། རྣམ་པར་ཤེས་པའོ། །འཕངས་པའི་ཡན་ལག་གང་ཞེ་ན། མིང་དང་
གཟུགས་དང་སྐྱེ་མཆེད་དྲུག་དང་། རེག་པ་དང་ཚོར་བའོ། །མངོན་པར་འགྲུབ་
བྱེད་ཀྱི་ཡན་ལག་གང་ཞེ་ན། སྲེད་པ་དང་ལེན་པ་དང་སྲིད་པའོ། །གྲུབ་པའི་
ཡན་ལག་གང་ཞེ་ན། སྐྱེ་བ་དང་རྒ་ཤིའོ། །ཞེས་གསུངས་པའི་ཕྱིར། དེ་ཉོན་
མོངས་གསུམ་དུ་འདུ་སྟེ། ཉོན་མོངས་པའི་ཀུན་ནས་ཉོན་མོངས་པ་དང་། ལས་
ཀྱི་ཀུན་ནས་ཉོན་མོངས་པ་དང་། སྐྱེ་བའི་ཀུན་ནས་ཉོན་མོངས་པ་དང་གསུམ་
དུ་འདུ་བའི་ཕྱིར། མ་རིག་པ་དང་སྲེད་ལེན་གཉིས་དང་པོ་དང་། འདུ་བྱེད་དང་
སྲིད་པ་གཉིས་པ་དང་། རྣམ་ཤེས་ཀྱི་རྟེན་འབྲེལ་སོགས་ལྷག་མ་བདུན་གསུམ་
པར་འདུ་བའི་ཕྱིར། དེ་ཡང་དབུ་མ་རྟེན་འབྲེལ་སྙིང་པོ་ལས། དང་པོ་བརྒྱད་
པ་དགུ་ཉོན་མོངས། །གཉིས་པ་བཅུ་པ་ལས་ཡིན་ཏེ། །ལྷག་མ་བདུན་ནི་སྡུག་
བསྔལ་ཡིན། །ཞེས་པ་དང་། མཛོད་ལས། ཉོན་མོངས་གསུམ་མོ་ལས་གཉིས་
སོ༑ ༑གཞི་བདུན་དེ་བཞིན་འབྲས་བུ་ཡིན། །ཞེས་གསུངས་པའི་ཕྱིར། སྐྱེ་
བའི་ཀུན་ནས་ཉོན་མོངས་པ་དང་། ཚེའི་ཀུན་ནས་ཉོན་མོངས་པ་དང་། སྡུག་
བསྔལ་གྱི་ཀུན་ནས་ཉོན་མོངས་པ་དང་། གཞིའི་ཀུན་ནས་ཉོན་མོངས་པ་རྣམས་
མིང་གི་རྣམ་གྲངས་སོ། །འོ་ན་ཀུན་བཏུས་ལས། ཡན་ལག་ཀུན་ནས་ཉོན་མོངས་
པར་བསྡུས་པ་གང་ཞེ་ན། མ་རིག་པ་གང་ཡིན་པ་དང་། སྲེད་པ་གང་ཡིན་པ་
299



དང་། ལེན་པ་གང་ཡིན་པ་དང་། ཉོན་མོངས་པའི་ཀུན་ནས་ཉོན་མོངས་པར་
འདུའོ། །འདུ་བྱེད་གང་ཡིན་པ་དང་། རྣམ་པར་ཤེས་པ་གང་ཡིན་པ་དང་། སྲིད་
པ་གང་ཡིན་པ་ནི་ལས་ཀྱི་ཀུན་ནས་ཉོན་མོངས་པར་འདུའོ། །ལྷག་མ་རྣམས་ནི་
གཞིའི་ཀུན་ནས་ཉོན་མོངས་པར་འདུའོ། །ཞེས་རྣམ་ཤེས་ཀྱི་རྟེན་འབྲེལ་ལས་
ཀྱི་ཀུན་ནས་ཉོན་མོངས་པར་འདུ་བར་བཤད་པ་དང་འགལ་ལོ་ཞེ་ན། སྐྱོན་མེད་
དེ༑ དེ་ལས་ཀྱི་བག་ཆགས་བསྒོ་གཞི་ཡིན་པ་ལ་དགོངས་པའི་ཕྱིར། དེ་རྒྱུ་འབྲས་
གཉིས་སུ་འདུ་སྟེ། འཕེན་བྱེད་ཀྱི་རྒྱུ་འབྲས་དང་། འགྲུབ་བྱེད་ཀྱི་རྒྱུ་འབྲས་
གཉིས་སུ་འདུ་བའི་ཕྱིར། མ་རིག་པ་ནས་ཚོར་བའི་བར་ལ་འཕེན་བྱེད་ཀྱི་རྒྱུ་འབྲས་
དང་། སྲེད་པ་ནས་རྒ་ཤིའི་བར་འགྲུབ་བྱེད་ཀྱི་རྒྱུ་འབྲས་སུ་འདུ་བའི་ཕྱིར། །
སོ་སོའི་དབྱེ་བསྡུ་བཤད་པ།
སོ་སོའི་ངོ་བོ་ངོས་བཟུང་བ་ལ་བཅུ་གཉིས་ཡོད་པ་ལས། དང་པོ་མ་རིག་པ་ལ།
དགག་གཞག་གཉིས་ལས། དང་པོ་ནི། ཁ་ཅིག རིག་པ་ཡེ་ཤེས་ཀྱི་འགལ་
ཟླ་མི་མཐུན་ཕྱོགས་སུ་གྱུར་བའི་རིག་པ་མ་རིག་པའི་མཚན་ཉིད་ཟེར་ན། གང་
ཟག་གི་བདག་འཛིན་དུ་གྱུར་བའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། གང་ཟག་གི་བདག་
མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་རིག་
300



པ་ཡིན་པའི་ཕྱིར། དེར་ཐལ། གང་ཟག་གི་བདག་འཛིན་ཡིན་པའི་ཕྱིར། རྩ་
བར་འདོད་ན། དེ་ཆོས་ཅན། སེམས་བྱུང་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། གཙོ་སེམས་ཡིན་པའི་ཕྱིར། ཁ་ཅིག་གིས། རིག་པ་ཡེ་ཤེས་
ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་རང་སྟོབས་ཀྱིས་རྨོངས་པའི་སེམས་
བྱུང་། དེའི་མཚན་ཉིད་ཟེར་ན། གང་ཟག་གི་བདག་འཛིན་དུ་གྱུར་བའི་ཚོར་
བ་མ་རིག་པ་མ་ཡིན་པར་ཐལ། དེའི་མཚན་ཉིད་ཀྱི་ཟུར་དུ་རང་སྟོབས་ཀྱིས་
རྨོངས་པའི་སེམས་བྱུང་སྨོས་པ་ལ་དགོས་པ་ཡོད་པའི་ཕྱིར། འདོད་ན། དེར་
གྱུར་བའི་ཚོར་བ་དེ་དེ་ཡིན་པར་ཐལ། དེ་རིག་པ་ཡེ་ཤེས་ཀྱི་འགལ་ཟླ་མི་མཐུན་
ཕྱོགས་སུ་གྱུར་བའི་སེམས་བྱུང་ཡིན་པའི་ཕྱིར། ཁྱབ་སྟེ། རྣམ་འགྲེལ་ལས།
རིག་པའི་མི་མཐུན་ཕྱོགས་ཕྱིར་དང་། །སེམས་བྱུང་ཉིད་ཀྱི་དམིགས་པའི་ཕྱིར།།
ལོག་པར་དམིགས་ཉིད་མ་རིག་པ། །ཞེས་གསུངས་པའི་ཕྱིར། ཁོ་ན་རེ། དེ་
ཉོན་མོངས་ཀྱི་མ་རིག་པ་ཡིན་པར་ཐལ། དེ་མ་རིག་པ་ཡིན་པའི་ཕྱིར། འདོད་
ན༑ དེ་ཆོས་ཅན། རྩ་ཉོན་ཡིན་པར་ཐལ། འདོད་པའི་ཕྱིར། འདོད་མི་ནུས་
ཏེ༑ ཀུན་འགྲོ་ཡིན་པའི་ཕྱིར་ཟེར་ན། མ་ཁྱབ། མ་གྲུབ་ན། དེར་ཐལ། ཚོར་
བ་ཡིན་པའི་ཕྱིར་ཟེར་ན། མ་ཁྱབ་མཚམས་ལ། འཇིག་ལྟ་ཆོས་ཅན། མ་རིག་
པ་མ་ཡིན་པར་ཐལ། ཡུལ་ངེས་ཡིན་པའི་ཕྱིར། མ་གྲུབ་ན། དེར་ཐལ། ཤེས་
རབ་ཡིན་པའི་ཕྱིར། མ་གྲུབ་ན། དེར་ཐལ། ཤེས་རབ་ཉོན་མོངས་ཅན་ཡིན་
པའི་ཕྱིར། རྩ་བར་འདོད་ན། འཇིག་ལྟ་ཆོས་ཅན། མ་རིག་པ་ཡིན་པར་ཐལ།
301



ཉོན་མོངས་ཅན་གྱི་མ་རིག་པ་ཡིན་པའི་ཕྱིར། མ་གྲུབ་ན། དེར་ཐལ། དེ་མ་
རིག་པ་ཡིན་པའི་ཕྱིར། མ་གྲུབ་ན། འཁོར་གསུམ། དེར་ཐལ། རྣམ་འགྲེལ་
ལས། ཉེས་པ་རྣམ་པ་ཐམས་ཅད་དག །འཇིག་ཚོགས་ལྟ་ལས་སྐྱེས་པ་དེ། །
དེ་མ་རིག་སྟེ་དེ་ལ་ཆགས། །དེ་ལས་ཞེ་སྡང་ལ་སོགས་འབྱུང་། །ཞེས་གསུངས་
པའི་ཕྱིར། ཀུན་བཏུས་པ་ལྟར་ན། མིག་ཤེས་སུ་གྱུར་བའི་མ་རིག་པ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་ཡོད་
པའི་ཕྱིར། མ་གྲུབ་ན། དེར་ཐལ། རང་དང་མཚུངས་པར་ལྡན་པའི་མིག་
ཤེས་ཀྱི་འཁོར་དུ་གྱུར་བའི་མ་རིག་པ་ཡོད་པའི་ཕྱིར་ཏེ། ཀུན་བཏུས་ལས། འདོད་
ཆགས་ནི་འདོད་པའི་ཁམས་ན་རྣམ་པར་ཤེས་པའི་ཚོགས་དྲུག་དང་མཚུངས་པར་
ལྡན་པར་ལྟ་བར་བྱའོ། །འདོད་ཆགས་ཇི་ལྟ་བར་མ་རིག་པ་དང་། ཁོང་ཁྲོ་ཡང་
དེ་བཞིན་ནོ། །ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། ཡིད་
ཤེས་ཡིན་པར་ཐལ། རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་
རིག་པ་ཡིན་པའི་ཕྱིར། ཁྱབ་སྟེ། གང་ཟག་གི་བདག་མེད་རྟོགས་པའི་རིག་པ་
ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་རིག་པ་ཡིན་ན་ཡང་། ཡིད་
ཤེས་ཡིན་པས་ཁྱབ། ཆོས་ཀྱི་བདག་མེད་རྟོགས་པའི་དེ་ཡིན་ན་ཡང་། ཡིད་
ཀྱི་ཤེས་པ་ཡིན་པས་ཁྱབ་པའི་ཕྱིར། དེར་ཐལ། དང་པོ་ཡིན་ན། གང་ཟག་གི་
བདག་འཛིན་ཡིན་པས་ཁྱབ། གཉིས་པ་ཡིན་ན། ཆོས་ཀྱི་བདག་འཛིན་ཡིན་
པས་ཁྱབ་པའི་ཕྱིར། ཁ་ཅིག་གིས། ཡན་ལག་བཅུ་གཉིས་ཀྱི་ནང་ཚན་དུ་གྱུར་
302



བའི་མ་རིག་པ་དང་། འཁོར་བའི་རྩ་བར་གྱུར་བའི་མ་རིག་པ་གཉིས་དོན་གཅིག་
ཟེར་ན། ཆོས་ཀྱི་བདག་འཛིན་དུ་གྱུར་བའི་མ་རིག་པ་ཆོས་ཅན། ཡན་ལག་
བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པ་ཡིན་པར་ཐལ། འཁོར་བའི་རྩ་
བར་གྱུར་བའི་མ་རིག་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ།
ཆོས་ཀྱི་བདག་འཛིན་འཁོར་བའི་རྩ་བ་ཡིན་པའི་ཕྱིར། མ་གྲུབ་ན། དེར་ཐལ།
བདག་འཛིན་འཁོར་བའི་རྩ་བ་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་
ལས། ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་གྱི་གཞི་བྱེད་པ་ནི།
ཉན་རང་ལ་ཆོས་ཀྱི་བདག་མེད་རྟོགས་པ་མེད་པར་བཞེད་པའི་དབུ་མ་པ་རྣམས་
ཀྱང་བཞེད་ལ། དེ་ལ་ཆོས་ཀྱི་བདག་འཛིན་ཟད་ན་གང་ཟག་གི་བདག་འཛིན་ལྡོག་
ལ༑ ཆོས་ཀྱི་བདག་འཛིན་མ་ཟད་ན་གང་ཟག་གི་བདག་འཛིན་མི་ལྡོག་པ་མིན་
པས་འཁོར་བའི་གཞི་རྩ་མཐར་ཐུག་པ་མ་ལོག་ཀྱང་འཁོར་བ་ལས་གྲོལ་བ་མི་
འགལ་ལོ། །ཞེས་གསུངས་པའི་ཕྱིར། དེ་ལ་ཁོ་ན་རེ། ཉན་ཐོས་དགྲ་བཅོམ་
པས་འཁོར་བའི་རྩ་བ་མ་སྤང་བར་ཐལ། ཆོས་ཀྱི་བདག་འཛིན་འཁོར་བའི་རྩ་
བ་ཡིན་པའི་ཕྱིར། འདོད་མི་ནུས་ཏེ། དེས་འཁོར་བ་སྤངས་པའི་ཕྱིར། གཞན་
ཡང་དེས་འཁོར་བའི་རྩ་བ་སྤངས་པར་ཐལ། ཉན་ཐོས་སློབ་པས་དེ་སྤང་བྱའི་
གཙོ་བོར་བྱེད་པའི་ཕྱིར། མ་གྲུབ་ན། དེར་ཐལ། འཁོར་བའི་རྩ་བ་སྤང་བྱའི་
གཙོ་བོར་བྱེད་པའི་གང་ཟག་གཅིག་ཡོད་པའི་ཕྱིར། མ་ཁྱབ་ན་དེ་མེད་པར་ཐལ།
བྱང་འཕགས་ཀྱིས་དེ་སྤང་བྱའི་གཙོ་བོར་མི་བྱེད་པའི་ཕྱིར། མ་གྲུབ་ན། དེ་
303



ཆོས་ཅན། འཁོར་བ་སྤང་བྱའི་གཙོ་བོར་བྱེད་པར་ཐལ། མ་གྲུབ་པ་དེའི་ཕྱིར།
ཟེར་ན་འདིར་མ་ཁྱབ། གཞན་ཡང་། ཉན་ཐོས་སློབ་པས་འཁོར་བའི་རྩ་བ་སྤང་
བྱའི་གཙོ་བོར་བྱེད་པར་ཐལ། ཉན་ཐོས་སློབ་པས་དེའི་རྩ་བར་གྱུར་བའི་ཉོན་
མོངས་ཅན་གྱི་མ་རིག་པ་སྤང་བྱའི་གཙོ་བོར་བྱེད་པའི་ཕྱིར་ན་ཡང་མ་ཁྱབ་སྟེ།
འོ་ན་ཁོ་རང་ལ་འཁོར་བ་སྤངས་པ་དང་། དེའི་རྩ་བ་སྤངས་པ་དུས་མཉམ་པར་
ཐལ། འཁོར་བ་སྤངས་ན་དེའི་རྩ་བ་སྤང་དགོས་པའི་ཕྱིར། འདོད་ན། སྡུག་
བསྔལ་སྤངས་པ་དང་དེའི་རྩ་བ་སྤངས་པ་དུས་མཉམ་པར་ཐལ། འདོད་པའི་ཕྱིར།
འདོད་ན། ཆོས་ཀྱི་བདག་འཛིན་འཁོར་བའི་རྩ་བ་ཡིན་པར་ཐལ། དེ་སྡུག་བསྔལ་
གྱི་རྩ་བ་ཡིན་པའི་ཕྱིར། མ་གྲུབ་ན་གང་ཟག་གི་བདག་འཛིན་སྤང་ན། སྡུག་
བསྔལ་གྱི་རྩ་བ་སྤངས་པས་ཁྱབ་པར་ཐལ། ཆོས་ཀྱི་བདག་འཛིན་སྡུག་བསྔལ་
གྱི་རྩ་བ་མ་ཡིན་པ་གང་ཞིག གང་ཟག་གི་བདག་འཛིན་སྤངས་ན་འཁོར་བའི་
རྩ་བ་སྤངས་པས་ཁྱབ་པའི་ཕྱིར། རྟགས་ཁས། འདོད་ན། ལྷག་བཅས་མྱང་
འདས་ལ་གནས་པའི་ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར།
འདོད་ན། དེ་ཆོས་ཅན། སྡུག་བསྔལ་སྤངས་བར་ཐལ། དེའི་རྩ་བ་སྤངས་
པའི་ཕྱིར། འདོད་མི་ནུས་ཏེ། ཁྱོད་ཀྱི་རྒྱུད་ལ་སྡུག་བསྔལ་ཡོད་པའི་ཕྱིར། མ་
གྲུབ་ན། དེར་ཐལ། ཁྱོད་ཀྱི་རྒྱུད་ལ་ཁྱབ་པ་འདུ་བྱེད་ཀྱི་སྡུག་བསྔལ་ཡོད་པའི་
ཕྱིར། གཞན་ཡང་། ཆོས་ཀྱི་བདག་འཛིན་འཁོར་བའི་རྩ་བ་ཡིན་པར་ཐལ།
དེ་འཁོར་བའི་གཞི་རྩ་མཐར་ཐུག་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས།
304



འཁོར་བའི་གཞི་རྩ་མཐར་ཐུག་པ་མ་ལོག་ཀྱང་འཁོར་བ་ལས་གྲོལ་བ་མི་འགལ་
ལོ༑ ༑ཞེས་གསུངས་པའི་ཕྱིར། ཁོ་ན་རེ། འཁོར་བའི་རྩ་བ་ལ་འཛིན་སྟངས་
མི་འདྲ་བ་གཉིས་ཡོད་པར་ཐལ། བདག་འཛིན་གཉིས་ཀ་དེ་ཡིན་པའི་ཕྱིར། འདོད་
ན༑ འཇུག་པའི་ཊིཀ་ཆེན་ལས། འཁོར་བའི་རྩ་བ་མི་མཐུན་པ་མེད་པར་བཤད་
པ་མི་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ། དེ་ནི་འཛིན་
སྟངས་འགལ་བའི་འཁོར་བའི་རྩ་བ་མི་མཐུན་པ་གཉིས་མེད་པར་བཤད་པའི་དོན་
ཡིན་པའི་ཕྱིར། གཞན་ཡང་ཆོས་ཀྱི་བདག་འཛིན་འཁོར་བའི་རྩ་བ་ཡིན་པར་
ཐལ། དེ་འཇིག་ལྟའི་རྩ་བ་ཡིན་པའི་ཕྱིར། དེ་ཡིན་པར་སྐབས་འདིར་ཁས་ལེན་
དགོས་པའི་ཕྱིར་ཏེ། དེ་ལྟར་སེམས་ཙམ་པས་ཁས་ལེན་པའི་ཕྱིར་ཏེ། སེམས་
ཙམ་པའི་ཐད་ཀྱི། དྲང་ངེས་རྣམ་འབྱེད་ལས། དེ་ལ་ངོ་བོ་དང་ཁྱད་པར་དུ་
ཀུན་བཏགས་པའི་ཀུན་བཏགས་རང་གི་མཚན་ཉིད་ཀྱིས་གྲུབ་པར་འཛིན་པའི་ཆོས་
ཀྱི་བདག་འཛིན་གྱིས་འཇིག་ལྟའི་རྩ་བ་བྱེད་པར་བཞེད་ལ། ཞེས་གསུངས་པའི་
ཕྱིར། གཞན་ཡང་། དམ་བཅའ་དེ་མི་འཐད་པར་ཐལ། འཁོར་བའི་རྩ་བར་
གྱུར་བའི་མ་རིག་པ་ཀུན་བཏགས་མེད། ཡན་ལག་བཅུ་གཉིས་ཀྱི་ནང་ཚན་དུ་
གྱུར་བའི་མ་རིག་པ་ཀུན་བཏགས་ཡོད་པའི་ཕྱིར། དང་པོ་གྲུབ་སྟེ། ལམ་རིམ་
ཆེན་མོར། སེམས་ཅན་ཐམས་ཅད་འཁོར་བར་འཆིང་བར་བྱེད་པ་ནི། ལྷན་
སྐྱེས་ཀྱི་མ་རིག་པ་ཡིན་ལ། ཀུན་བཏགས་ཀྱི་མ་རིག་པ་ནི། གྲུབ་མཐའ་སྨྲ་བ་
དེ་དག་ཁོ་ན་ལ་ཡོད་པས། འཁོར་བའི་རྩ་བར་མི་འཐད་པའི་ཕྱིར། འདིའི་དམིགས་
305



ཕྱེད་པ་ཤིན་ཏུ་གནད་ཆེའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། མཐོང་
སྤངས་སུ་གྱུར་བའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པ་ཀུན་
བཏགས་ཡོད་པའི་ཕྱིར་ཏེ། རྒྱུན་ཞུགས་ཀྱིས་སྤངས་པའི་ཡན་ལག་བཅུ་གཉིས་
ཀྱི་ནང་ཚན་དུ་གྱུར་བའི་མ་རིག་པ་ཡོད་པའི་ཕྱིར་ཏེ། རྣལ་འབྱོར་སྤྱོད་པའི་ས་
ལས་རྒྱུན་ཏུ་ཞུགས་པའི་ཡན་ལག་དུ་ཞིག་སྤངས་ཤེ་ན། ཐམས་ཅད་ཀྱི་ཕྱོགས་
གཅིག་པ་སྟེ་གང་ཡང་རུང་བ་རིལ་གྱིས་སྤངས་པ་ནི་མ་ཡིན་ནོ། །ཞེས་གསུངས་
པའི་ཕྱིར། གཞན་ཡང་དེ་གཉིས་དོན་མི་གཅིག་པར་ཐལ། སྲིད་རྩེའི་སས་བསྡུས་
ཀྱི་འཁོར་བའི་རྩ་བར་གྱུར་བའི་མ་རིག་པ་ཡོད། སྲིད་རྩེའི་སས་བསྡུས་ཀྱི་ཡན་
ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པ་མེད་པའི་ཕྱིར། རྟགས་འོག་
ཏུ་སྒྲུབ་བོ། །དེ་ལ་སྐྱོན་འཕེན་པ་ཁ་ཅིག ཚུར་མཐོང་ལྷས་སྦྱིན་གྱི་རྒྱུད་ཀྱི་
ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པ་ཆོས་ཅན། འཁོར་བའི་
རྩ་བར་གྱུར་བའི་མ་རིག་པ་ཡིན་པར་ཐལ། ཡན་ལག་བཅུ་གཉིས་ཀྱི་ནང་ཚན་
དུ་གྱུར་བའི་མ་རིག་པ་ཡིན་པའི་ཕྱིར། འདོད་ན། དེ་ཆོས་ཅན། འཁོར་བའི་
རྩ་བ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་མེད་ན་
འཁོར་བ་མེད་དགོས་པར་ཐལ། འདོད་པའི་ཕྱིར། ཟེར་ན། མི་འཐད་དེ། དད་
སོགས་དགེ་བ་བཅུ་གཅིག་པོ་ཆོས་ཅན། དགེ་བའི་རྒྱུ་ཡིན་པར་ཐལ། དགེ་བའི་
རྩ་བ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དགེ་བའི་བྱེ་བྲག་ཡིན་
པའི་ཕྱིར། དེ་ལ་ཁོ་ན་རེ། འཁོར་བ་ཡིན་ན་དེའི་རྩ་བ་མ་ཡིན་དགོས་པར་ཐལ།
306



དགེ་བ་ཡིན་ན་དགེ་བའི་རྒྱུ་མ་ཡིན་དགོས་པའི་ཕྱིར། མ་གྲུབ་ན། དེར་ཐལ།
དགེ་བ་རྟག་པ་ཡིན་པའི་ཕྱིར། མ་གྲུབ་ན། དེར་ཐལ། འདུས་མ་བྱས་ཀྱི་དགེ་
བ་ཡོད་པའི་ཕྱིར། ཟེར་ན། འོ་ན། རང་བཞིན་གནས་རིག་དགེ་བ་ཡིན་པར་
ཐལ། དགེ་བ་རྟག་པ་ཡིན་པའི་ཕྱིར། རྟགས་ཁས། འདོད་ན། འཁོར་བ་མི་
དགེ་བ་ཡིན་པར་ཐལ། འདོད་པའི་ཕྱིར། འདོད་ན། ཁམས་གོང་མའི་སས་
བསྡུས་ཀྱི་མི་དགེ་བ་ཡོད་པར་ཐལ་ལོ། འདོད་ན། མཛོད་ལས། དེ་ལས་འགྱོད་
གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་བཤད་པ་མི་
འཐད་པར་ཐལ་ལོ། །ཁ་ཅིག རང་གིས་ཀུན་ནས་བསླངས་པའི་འཕེན་བྱེད་
ལས་ཀྱི་ཀུན་སློང་དུ་གྱུར་བའི་མ་རིག་པ་དེ། ཡན་ལག་བཅུ་གཉིས་ཀྱི་ནང་ཚན་
དུ་གྱུར་བའི་མ་རིག་པའི་མཚན་ཉིད། ཟེར་ན། མི་འཐད་པར་ཐལ། རང་
གིས་ཀུན་ནས་བསླངས་པའི་འཕེན་བྱེད་ལས་ཀྱི་ཀུན་སློང་དུ་གྱུར་བའི་ཉོན་མོངས་
ཅན་མ་ཡིན་པའི་མ་རིག་པ་ཡོད་པའི་ཕྱིར། མ་གྲུབ་ན། དེར་ཐལ། ཉོན་མོངས་
ཅན་མ་ཡིན་པའི་མ་རིག་པས་འཕེན་བྱེད་ཀྱི་ལས་ཀུན་ནས་སློང་བ་ཡོད་པའི་ཕྱིར།
དེར་ཐལ། ཉོན་མོངས་ཅན་མ་ཡིན་པའི་སེམས་ཀྱིས་འཕེན་བྱེད་ཀྱི་ལས་ཀུན་
ནས་སློང་བ་ཡོད་པའི་ཕྱིར། མ་གྲུབ་ན། དེར་ཐལ། དགེ་བའི་སེམས་ཀྱིས་
འཕེན་བྱེད་ཀྱི་ལས་ཀུན་ནས་སློང་བ་ཡོད་པའི་ཕྱིར། དེར་ཐལ། འཕེན་བྱེད་
དགེ་བའི་ལས་ཀྱིས་ལས་ཀུན་ནས་སློང་བ་ཡོད་པའི་ཕྱིར། ཁོ་ན་རེ། འཕེན་
བྱེད་ཀྱི་ལས་ཀྱི་ཀུན་སློང་དུ་གྱུར་བའི་ཉོན་མོངས་ཅན་གྱི་མ་རིག་པ་དེ། དེའི་
307



མཚན་ཉིད་ཟེར་ན། ཚུར་མཐོང་ལྷས་སྦྱིན་གྱི་རྒྱུད་ཀྱི་ཡན་ལག་བཅུ་གཉིས་ཀྱི་
ནང་ཚན་དུ་གྱུར་བའི་མ་རིག་པ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། དེ་ཆོས་ཅན། འཕེན་བྱེད་ལས་ཀྱི་ཀུན་སློང་ཡིན་པར་
ཐལ། འདོད་པའི་ཕྱིར། འདོད་ན། དེའི་རྒྱུ་ཡིན་པར་ཐལ། འདོད་པ་གང་
ཞིག དེའི་དུས་ཀྱི་ཀུན་སློང་མ་ཡིན་པའི་ཕྱིར། ཡང་ཁོ་ན་རེ། རིག་པ་ཡེ་
ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་སེམས་བྱུང་གང་ཞིག རང་
འབྲས་འཕེན་བྱེད་ཀྱི་ལས་ཀྱི་ཀུན་སློང་བྱེད་པ། དེའི་མཚན་ཉིད། དབྱེ་ན། འཕེན་
བྱེད་བསོད་ནམས་མ་ཡིན་པའི་ལས་ཀུན་ནས་སློང་བའི་ལས་འབྲས་ལ་རྨོངས་པའི་
མ་རིག་པ་དང་། འཕེན་བྱེད་བསོད་ནམས་དང་མི་གཡོ་བའི་ལས་ཀུན་ནས་སློང་
བའི་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་བའི་དེ་ཁོ་ན་ཉིད་ལ་རྨོངས་
པའི་མ་རིག་པ་གཉིས་སུ་ཡོད། ཟེར་ན། དེའི་ནང་ཚན་དུ་གྱུར་བའི་ལས་འབྲས་
ལ་རྨོངས་པའི་མ་རིག་པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་
ན༑ དེ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་དེ་ཡིན་པར་ཐལ། འདོད་
པའི་ཕྱིར། འདོད་ན། བདག་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་མི་
མཐུན་ཕྱོགས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གང་
ཟག་གི་བདག་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་ཡང་མ་ཡིན། ཆོས་
ཀྱི་བདག་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་ཡང་མ་ཡིན་པའི་ཕྱིར། དང་
308



པོ་མ་གྲུབ་ན། དེ་གང་ཟག་གི་བདག་འཛིན་ཡིན་པར་ཐལ་ལོ། །གཉིས་པ་མ་
གྲུབ་ན། དེ་ཆོས་ཀྱི་བདག་འཛིན་ཡིན་པར་ཐལ། མ་གྲུབ་པ་དེའི་ཕྱིར། གཞན་
ཡང་། ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་ལས་འབྲས་ལ་རྨོངས་པའི་
མ་རིག་པ་མེད་པར་ཐལ། དེ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་
ཡིན་དགོས་པའི་ཕྱིར། མ་གྲབ་ན། དེར་ཐལ། གསེར་འཕྲེང་ལས། དེ་ལྟར་
གསུངས་པ་ཡང་དུས་ཀྱི་ཀུན་སློང་ལ་དགོངས་ཀྱི་རྒྱུའི་ཀུན་སློང་ནི་དེ་ཁོ་ན་ཉིད་
ལ་རྨོངས་པའི་མ་རིག་པ་གཅིག་པུ་སྟེ། དེའི་ཡན་ལག་བཅུ་གཉིས་ཀྱི་ཐོག་མའི་
མ་རིག་པ་ཡང་དེ་ཁོ་ན་ཉིད་དོ། །ཞེས་གསུངས་པའི་ཕྱིར། ཁ་ཅིག དེའི་
ནང་ཚན་དུ་གྱུར་བའི་མ་རིག་པ་དེ་མཐོང་སྤང་ཡིན་ཟེར་ན། དེ་ལ་ཁ་ཅིག དེ་
ཆོས་ཅན། ཁྱོད་རྒྱུན་ཞུགས་ཀྱིས་སྤངས་པར་ཐལ། མཐོང་སྤངས་སུ་གྱུར་
བའི་མ་རིག་པ་ཡིན་པའི་ཕྱིར་ཟེར་ན། བདེན་འཛིན་ཀུན་བཏགས་སུ་གྱུར་བའི་
མ་རིག་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། བདེན་འཛིན་
ཡིན་པའི་ཕྱིར། ཡང་ཁོ་ན་རེ། དེའི་ནང་ཚན་དུ་གྱུར་བའི་མ་རིག་པ་ཆོས་ཅན།
གྲུབ་མཐས་བློ་ཁ་མ་བསྒྱུར་བའི་གང་ཟག་གི་རྒྱུད་ལ་མེད་པར་ཐལ། མཐོང་སྤངས་
སུ་གྱུར་བའི་མ་རིག་པ་ཡིན་པའི་ཕྱིར། ཁྱབ་སྟེ། མཐོང་སྤངས་ཡིན་ན་སྤང་
བྱ་ཀུན་བཏགས་ཡིན་དགོས་པའི་ཕྱིར། ཟེར་ན་མི་འཐད་དེ། རང་གི་རྒྱུར་གྱུར་
བའི་མི་དགེ་བའི་ལས་ཀྱི་རྣམ་སྨིན་གྱི་འབྲས་བུར་གྱུར་བའི་གཟུགས་ཀྱི་ཕུང་པོ་
ཆོས་ཅན། སྤང་བྱ་ཀུན་བཏགས་ཡིན་པར་ཐལ། མཐོང་སྤང་ཡིན་པའི་ཕྱིར།
309



ཁྱབ་པ་ཁས། མ་གྲུབ་ན། དེར་ཐལ། དེར་གྱུར་བའི་ངན་སོང་བའི་ཕུང་ཁམས་
སྐྱེ་མཆེད་གསུམ་ག་མཐོང་སྤངས་ཡིན་པའི་ཕྱིར། མ་གྲུབ་ན། དེར་ཐལ། ཀུན་
བཏུས་ལས། ངན་སོང་བའི་ཕུང་པོ་དང་ཁམས་དང་སྐྱེ་མཆེད་རྣམས་ནི་མཐོང་
བའི་སྤང་བར་བྱ་བ་ལྟ་བར་བྱའོ། །ཞེས་གསུངས་པའི་ཕྱིར། འདོད་མི་ནུས་
ཏེ༑ གཟུགས་ཕུང་ཡིན་པའི་ཕྱིར། རང་ལུགས་ཀྱི་སྐྱོན་ནི་དེའི་ནང་ཚན་དུ་གྱུར་
བའི་མ་རིག་པ་ཆོས་ཅན། རྒྱུན་ཞུགས་ཀྱིས་སྤངས་པར་ཐལ། མཐོང་སྤངས་
སུ་གྱུར་བའི་ཉོན་མོངས་ཅན་གྱི་མ་རིག་པ་ཡིན་པའི་ཕྱིར། རྟགས་དོན་གྱིས་དངོས།
འདོད་མི་ནུས་ཏེ། རྣལ་འབྱོར་སྤྱོད་པའི་ས་ལས། རྒྱུན་དུ་ཞུགས་པའི་ཡན་ལག་
དུ་ཞིག་སྤངས་ཤེ་ན། ཞེས་གསུངས་པའི་ཕྱིར། ཁོ་ན་རེ། རྒྱུན་ཞུགས་དང་
རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ཀྱི་མཐོང་སྤངས་སུ་གྱུར་བའི་མ་རིག་
པ་ཆོས་ཅན། དེར་ཐལ། དེའི་ཕྱིར། འདོད་ན། རྒྱུན་ཞུགས་དང་རྒྱུད་གཅིག་
ཏུ་གྱུར་བའི་གང་ཟག་གི་རྒྱུད་ལ་ཡོད་པར་ཐལ། འདོད་པའི་ཕྱིར། འདོད་ན། །
མེད་པར་ཐལ། ཁྱོད་རྒྱུན་ཞུགས་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་
ཀྱིས་བསྡུས་པའི་ཤེས་པ་ཡིན་པའི་ཕྱིར་ན། འདིར་མ་ཁྱབ་བོ། །དེ་དང་རྒྱུད་
ཐ་དད་དུ་གྱུར་བའི་གང་ཟག་གི་རྒྱུད་ཀྱི་ཤེས་པ་ཡིན་ན། ཁྱོད་ཀྱི་རྒྱུད་ཀྱི་ཤེས་
པ་མ་ཡིན་དགོས་པར་ཐལ། ཁྱོད་རྒྱུན་ཞུགས་དང་རྒྱུད་གཅིག་ཡིན་པའི་ཕྱིར།
ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། རྒྱུན་ཞུགས་དང་རྒྱུད་ཐ་དད་
དུ་གྱུར་བའི་གང་ཟག་གི་རྒྱུད་ཀྱི་ཤེས་པ་ཡིན་ན། རྒྱུན་ཞུགས་དང་རྒྱུད་གཅིག་
3ro



ཏུ་གྱུར་བའི་གང་ཟག་གི་རྒྱུད་ལ་མེད་དགོས་པའི་ཕྱིར། རྟགས་ཁས། འདོད་
ན༑ གང་ཟག་ཆོས་ཅན། དེར་ཐལ། དེའི་ཕྱིར། འདོད་ན། དེ་དང་རྒྱུད་ཐ་
དད་དུ་གྱུར་བའི་གང་ཟག་གི་རྒྱུད་ཀྱི་ཤེས་པ་ཆོས་ཅན། དེར་ཐལ། དེའི་ཕྱིར།
འདོད་མི་ནུས་ཏེ། ཤེས་པ་ཡིན་པའི་ཕྱིར། མཁས་པ་ཁ་ཅིག དེའི་ནང་ཚན་
དུ་གྱུར་བའི་མ་རིག་པ་ཡིན་ན། སྒོམ་སྤང་ཡིན་པས་ཁྱབ་སྟེ། དེ་ཡིན་ན། ཉོན་
ཡིད་འཁོར་གྱི་མ་རིག་པ་ཡིན་དགོས་པའི་ཕྱིར། ཞེས་གསུངས། དེ་ལ་ཁོ་ན་
རེ༑ དེ་ཆོས་ཅན། ཁྱོད་དང་མཐོང་སྤང་གི་གཞི་མཐུན་མེད་པར་ཐལ། ཁྱོད་
སྒོམ་སྤང་ཡིན་པའི་ཕྱིར། ཟེར་ན། བདེན་འཛིན་ཆོས་ཅན། དེར་ཐལ། དེའི་
ཕྱིར། མ་གྲུབ་ན། དེར་ཐལ། དེའི་དངོས་གཉེན་བར་ཆད་མེད་ལམ་ཡིན་ན།
སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། འདོད་ན། དེ་ཡོད་པར་
ཐལ། བདེན་འཛིན་ཀུན་བཏགས་ཡོད་པའི་ཕྱིར། རང་ལུགས་ནི། དེ་ཆོས་
ཅན། ཁྱོད་དང་རྒྱུན་ཞུགས་ཀྱིས་སྤངས་པའི་གཞི་མཐུན་མེད་པར་ཐལ། ཁྱོད་
ཡིན་ན་སྒོམ་སྤང་ཡིན་དགོས་པའི་ཕྱིར། རྟགས་ཁས། འདོད་ན། རྣལ་འབྱོར་
སྤྱོད་པའི་ས་ལས། རྒྱུན་དུ་ཞུགས་པའི་ཞེས་སོགས་གསུངས་པ་མི་འཐད་པར་
ཐལ། དེའི་ནང་ཚན་དུ་གྱུར་བའི་མ་རིག་པ་དང་རྒྱུན་ཞུགས་ཀྱིས་སྤང་བའི་གཞི་
མཐུན་མེད་པའི་ཕྱིར། ཁ་ཅིག་གིས། དེའི་ནང་ཚན་དུ་གྱུར་བའི་མ་རིག་པ་
ལ་དབྱེ་ན། དེར་གྱུར་བའི་དགེ་བར་གྱུར་བའི་མ་རིག་པ་དང་། དེར་གྱུར་བའི་
མི་དགེ་བར་གྱུར་བའི་མ་རིག་པ་གཉིས་ཡོད་དེ། འཕེན་བྱེད་དགེ་བའི་ལས་ཀྱི་
311



ཀུན་སློང་དུ་གྱུར་བའི་དེའི་ནང་ཚན་དུ་གྱུར་བའི་མ་རིག་པ་དང་། འཕེན་བྱེད་
མི་དགེ་བའི་ལས་ཀྱི་ཀུན་སློང་དུ་གྱུར་བའི་དེའི་ནང་ཚན་དུ་གྱུར་བའི་མ་རིག་པ་
གཉིས་ཡོད་པའི་ཕྱིར་ཏེ། དེའི་ནང་ཚན་དུ་གྱུར་བའི་ལུང་མ་བསྟན་གྱི་མ་རིག་
པ་མེད། དེས་ཀུན་ནས་སློང་བའི་འཕེན་བྱེད་ཀྱི་ལས་མེད་པའི་ཕྱིར། ཟེར་ན།
དེའི་ནང་ཚན་དུ་གྱུར་བའི་དགེ་བར་གྱུར་བའི་མ་རིག་པ་དེ། དེའི་ནང་ཚན་གྱི་
མ་རིག་པ་ཡིན་པར་ཐལ། དེ་ཡོད་པའི་ཕྱིར། འདོད་ན། དེ་ཆོས་ཅན། ཉན་
ཐོས་དགྲ་བཅོམ་པས་ཁྱོད་སྤངས་པར་ཐལ། འདོད་པའི་ཕྱིར། འདོད་མི་ནུས་
ཏེ༑ ཤེས་སྒྲིབ་ཡིན་པའི་ཕྱིར། དེར་ཐལ། ཉོན་མོངས་ཅན་མ་ཡིན་པའི་མ་
རིག་པ་ཡིན་པའི་ཕྱིར་ཏེ། དང་པོ་གང་ཞིག ཕྱི་མ་ཡིན་པའི་ཕྱིར། དང་པོ་
གྲུབ་སྟེ། དགེ་བ་ཡིན་པའི་ཕྱིར། བྱས་པ་ལ་ཁོ་ན་རེ། གཟུགས་འཛིན་རྫས་
གཞན་དུ་འཛིན་པའི་རྟོག་པར་གྱུར་བའི་མ་རིག་པ་ཆོས་ཅན། ཤེས་སྒྲིབ་ཡིན་
པར་ཐལ། ཉོན་མོངས་ཅན་མ་ཡིན་པའི་མ་རིག་པ་ཡིན་པའི་ཕྱིར། མ་གྲུབ་
ན༑ དེར་ཐལ། དང་པོ་གང་ཞིག ཕྱི་མ་ཡིན་པའི་ཕྱིར། འདོད་ན། དེ་ཆོས་
ཅན། གཙོ་བོར་ཐམས་ཅད་མཁྱེན་པ་བསྒྲུབ་པ་ལ་བར་དུ་གཅོད་བྱེད་ཀྱི་སྒྲིབ་
པ་ཡིན་པར་ཐལ། འདོད་པའི་ཕྱིར། ཟེར་ན། འོ་ན། དེ་དེ་ཡིན་པར་ཐལ།
གཟུགས་འཛིན་རྫས་གཞན་དུ་འཛིན་པའི་རྟོག་པ་ཤེས་སྒྲིབ་ཡིན་པའི་ཕྱིར། མ་
གྲུབ་ན། དེར་ཐལ། འཇུག་པའི་ཊིཀ་ཆེན་དུ། མངོན་རྟོགས་རྒྱན་ལས། ཐེག་
དམན་ལ་ཚུལ་གཉིས་གསུངས་པའི་གཟུགས་འཛིན་རྫས་གཞན་དུ་འཛིན་པའི་བདེན་
312



འཛིན་ལ་ཤེས་སྒྲིབ་ཏུ་འཇོག་མི་འཇོག་གཉིས་ངེས་པར་བྱ་དགོས་སོ། །ཞེས་
གསུངས་པ་མི་འཐད་པར་ཐལ། སྐབས་འདིར་དེ་ཤེས་སྒྲིབ་ཏུ་འཇོག་མི་རིགས་
པའི་ཕྱིར། རྟགས་ཁས། འོ་ན། དེའི་ནང་ཚན་དུ་གྱུར་བའི་ལུང་མ་བསྟན་གྱི་
མ་རིག་པ་ཡོད་པར་ཐལ། བསམ་གཏན་གཉིས་པ་ཡན་ཆད་ཀྱི་སྐྱེ་བ་འཕེན་བྱེད་
ཀྱི་མ་རིག་པ་ཡིན་ན། ལུང་མ་བསྟན་གྱི་མ་རིག་པ་ཡིན་དགོས་པའི་ཕྱིར་ཏེ། དེ་
ཡིན་ན་ཁམས་གོང་མའི་སས་བསྡུས་ཀྱི་ཉོན་མོངས་ཡིན་དགོས། དེ་ཡིན་ན་ལུང་
མ་བསྟན་ཡིན་དགོས་པའི་ཕྱིར། དང་པོ་བུད། ཕྱི་མ་དེར་ཐལ། མཛོད་ལས།
གོང་མ་ཐམས་ཅད་ལུང་མ་བསྟན། །ཞེས་གསུངས་པའི་ཕྱིར། ཁོ་ན་རེ། དེའི་
ནང་ཚན་དུ་གྱུར་བའི་ལུང་མ་བསྟན་གྱི་མ་རིག་པ་མེད་པར་ཐལ། དེས་ཀུན་ནས་
སློང་བའི་འཕེན་བྱེད་ཀྱི་ལས་མེད་པའི་ཕྱིར། མ་གྲུབ་ན། དེར་ཐལ། དེས་
ཀུན་ནས་སློང་བའི་འཕེན་བྱེད་དགེ་བའི་ལས་མེད་པ་གང་ཞིག འཕེན་བྱེད་
མི་དགེ་བའི་ལས་མེད་པའི་ཕྱིར། དང་པོ་མ་གྲུབ་ན། འོ་ན། དེ་ཁོ་ཁོ་རང་
ཡིན་པར་ཐལ། ཁོ་ཡོད་པའི་ཕྱིར། འདོད་ན། དེ་ཆོས་ཅན། རང་གི་ཀུན་
སློང་ལུང་མ་བསྟན་གྱིས་ཀུན་ནས་སློང་བར་ཐལ། འདོད་པའི་ཕྱིར། འདོད་
ན༑ ཀུན་སློང་གི་ལུང་མ་བསྟན་ཡིན་པར་ཐལ། འདོད་པའི་ཕྱིར། འདོད་ན།
དེ་ལུང་མ་བསྟན་ཡིན་པར་ཐལ་ལོ། འདོད་ན། དེ་དགེ་བ་མ་ཡིན་པར་ཐལ་
ལོ༑ ༑རྟགས་ཕྱི་མ་རིགས་འདྲེ། ཟེར་ན། མཛོད་ལས། རབ་ཏུ་འཇུག་བྱེད་
དགེ་སོགས་ལས། །རྗེས་འཇུག་བྱེད་ཀྱང་རྣམ་གསུམ་འགྱུར། །ཞེས་གསུངས་
313



པ་མི་འཐད་པར་ཐལ། རྒྱུའི་ཀུན་སློང་དགེ་བས་ཀུན་ནས་བསླངས་ཤིང་། དུས་
ཀྱི་ཀུན་སློང་ལུང་མ་བསྟན་གྱིས་ཀུན་ནས་བསླངས་པའི་ལས་མེད་པའི་ཕྱིར། མ་
གྲུབ་ན། དེ་ཁོ་ཁོ་རང་ཡིན་པར་ཐལ། ཁོ་ཡོད་པའི་ཕྱིར། འདོད་ན། དེ་ཆོས་
ཅན། རང་གི་ཀུན་སློང་ལུང་མ་བསྟན་གྱིས་ཀུན་ནས་བསླངས་པའི་ལས་ཡིན་
པར་ཐལ། འདོད་པའི་ཕྱིར། འདོད་ན། ཀུན་སློང་གི་ལུང་མ་བསྟན་ཡིན་པར་
ཐལ། འདོད་པའི་ཕྱིར། འདོད་ན། ལུང་མ་བསྟན་ཡིན་པར་ཐལ་ལོ། །འདོད་
པའི་ཕྱིར། འདོད་མི་ནུས་ཏེ། དེ་དགེ་བ་ཡིན་པའི་ཕྱིར། མ་གྲུབ་ན། དེ་དེར་
ཐལ། དེ་ཀུན་སློང་གི་དགེ་བ་ཡིན་པའི་ཕྱིར་ཏེ། དེ་རང་གི་ཀུན་སློང་དགེ་བས་
ཀུན་ནས་བསླངས་པའི་ལས་ཡིན་པའི་ཕྱིར། ཁྱབ་པ་རིམ་བཞིན་སོང་།
འཕགས་རྒྱུད་ལ་འཕེན་བྱེད་ཀྱི་ལས་ཡོད་མེད་དཔྱད་པ།
ཁ་ཅིག འཕགས་པའི་རྒྱུད་ཀྱི་དེའི་ནང་ཚན་གྱི་མ་རིག་པས་ཀུན་ནས་བསླངས་
ཏེ༑ འཕེན་བྱེད་ཀྱི་ལས་གསར་དུ་གསོག་པ་ཡོད་པར་ཐལ། དམ་བཅའ་འཐད་
པའི་ཕྱིར། འདོད་ན། འཕགས་པའི་རྟེན་ལ་ལས་གསར་དུ་གསོག་པ་ཡོད་པར་
ཐལ། འདོད་པའི་ཕྱིར། འདོད་ན། རྟེན་འབྲེལ་གྱི་མདོ་ལས། བདེན་པ་མཐོང་
ལ་འཕེན་པ་མེད། །སྲེད་དང་བྲལ་ལ་ཡང་སྲིད་མེད། །ཞེས་གསུངས་པ་མི་འཐད་
པར་ཐལ། འདོད་པའི་ཕྱིར། ཁོ་ན་རེ། འཕགས་རྒྱུད་ལ་འཕེན་བྱེད་ཀྱི་ལས་
314



ཡོད་པར་ཐལ། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་
རྒྱུད་ལ་དེ་ཡོད་པའི་ཕྱིར་ཏེ། དེ་འཕེན་བྱེད་ཀྱི་ལས་ཀྱི་དབང་གིས་འཁོར་བའི་
གནས་ལ་གནས་པའི་ཕྱིར། ཟེར་ན། མ་ཁྱབ་སྟེ། དེའི་རྒྱུད་ལ་སྔོན་སོ་སྐྱེའི་
གནས་སྐབས་སུ་བསགས་པའི་འཕེན་བྱེད་ཀྱི་ལས་ཡོད་པར་ཐལ། དེ་དེའི་དབང་
གིས་འཁོར་བའི་གནས་ལ་གནས་པ་ཡིན་པའི་ཕྱིར། ཁྱབ་སྟེ། མ་གྲུབ་ན། རྣམ་
འགྲེལ་ལས། འདོད་ཆགས་བྲལ་བའི་གནས་པ་ནི། །བརྩེ་བ་འམ་ཡང་ན་ལས་
ཀྱིས་ཡིན། །ཞེས་གསུངས་པའི་ཕྱིར། གཞན་ཡང་དེའི་རྒྱུད་ལ་ངན་སོང་གི་
རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཡོད་པར་ཐལ། དེའི་རྒྱུད་ལ་འཕེན་བྱེད་
ཀྱི་ལས་ཡོད་པའི་ཕྱིར། རྟགས་ཁས། འདོད་ན། དེའི་རྒྱུད་ལ་མི་དགེ་བའི་
ལས་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་མི་དགེ་བ་
ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་དགྲ་བཅོམ་པ་ཡིན་
པའི་ཕྱིར། ཁོ་ན་རེ། འཕགས་པའི་རྒྱུད་ལ་འཕེན་བྱེད་ཀྱི་ལས་གསར་དུ་གསོག་
པ་ཡོད་པར་ཐལ། དེའི་རྟེན་ལ་གནས་གཙང་དུ་སྐྱེ་བ་འཕེན་བྱེད་ཀྱི་ལས་གསར་
དུ་གསོག་པ་ཡོད་པའི་ཕྱིར། དེར་ཐལ། དེ་གསར་དུ་གསོག་པ་ཡོད། སོ་སོ་
སྐྱེ་བོའི་རྟེན་ལ་གསར་དུ་གསོག་པ་མེད་པའི་ཕྱིར། དེར་ཐལ། གནས་གཙང་
དུ་ལས་ཉོན་གྱིས་སྐྱེ་བ་ལེན་པ་ལ་བསམ་གཏན་གྱི་སྤེལ་སྒོམ་བྱེད་དགོས། སོ་
སོ་སྐྱེ་བོའི་རྟེན་ལ་དེ་བྱེད་པ་མེད་པའི་ཕྱིར་ཏེ། དེའི་རྟེན་ལ་བསམ་གཏན་གྱི་དངོས་
གཞི་ཟག་མེད་མེད་པའི་ཕྱིར། རྩ་རྟགས་དང་པོ་གྲུབ་སྟེ། དེ་ལས་ཀྱི་དབང་གིས་
315



སྐྱེ་བ་ལེན་པ་ཡོད་པའི་ཕྱིར། ཟེར་བའི་ལན་ལ་ཁ་ཅིག་མ་ཁྱབ་མཚམས་ལ། བསམ་
གཏན་དང་པོའི་རྟེན་ཅན་གྱི་ཕྱིར་མི་འོང་། ཁ་ཅིག སྔོན་སོ་སོ་སྐྱེ་བོའི་གནས་
སྐབས་སུ་འབྲས་བུ་ཆེ་བ་ལྟ་བུར་སྐྱེ་བ་འཕེན་བྱེད་ཀྱི་ལས་བསགས་པ་དེ་ཉིད་བསམ་
གཏན་གྱི་སྤེལ་སྒོམ་གྱིས་གསོས་བཏབ་པ་ལ་བརྟེན་ནས་གནས་གཙང་དུ་སྐྱེ་བ་ལེན་
པའི་ཕྱིར། ཟེར་ན་མི་འཐད་དེ། གནས་གཙང་དུ་སྐྱེ་བ་འཕེན་བྱེད་ཀྱི་ལས་གསར་
དུ་གསོག་པ་ཡོད་པར་ཐལ། དེར་སྐྱེ་བ་འཕེན་བྱེད་ཀྱི་ལས་ཡོད་པའི་ཕྱིར། དེར་
ཐལ། དེར་སྐྱེ་བའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་འདུ་བྱེད་ཀྱི་
རྟེན་འབྲེལ་ཡོད་པའི་ཕྱིར། མ་གྲུབ་ན། དེར་སྐྱེས་པའི་དེའི་ནང་ཚན་དུ་གྱུར་
བའི་འཕེན་བྱེད་ཀྱི་རྒྱུ་མེད་པ་ཐལ། དེར་སྐྱེས་པའི་དེའི་ནང་ཚན་དུ་གྱུར་བའི་
མ་རིག་པ་ཡང་མེད། དེར་གྱུར་བའི་འདུ་བྱེད་ཀྱང་མེད། དེ་འདྲའི་རྣམ་ཤེས་
ཀྱི་རྟེན་འབྲེལ་ཡང་མེད་པའི་ཕྱིར། དང་པོ་མ་གྲུབ་ན། དེར་སྐྱེས་པའི་ལས་
ཀུན་ནས་སློང་བྱེད་ཀྱི་མ་རིག་པ་ཡོད་པར་ཐལ། མ་གྲུབ་པ་དེའི་ཕྱིར། འདོད་
ན༑ དེར་སྐྱེ་བ་འཕེན་བྱེད་ཀྱི་ལས་ཡོད་པར་ཐལ། འདོད་པའི་ཕྱིར། རྟགས་
གཉིས་པ་སླ། གསུམ་པ་མ་གྲུབ་ན། དེར་སྐྱེས་པའི་འཕེན་བྱེད་ལས་ཀྱི་བག་
ཆགས་བསྒོས་མ་ཐག་པའི་གཙོ་བོ་ཡིད་ཀྱི་རྣམ་རིག་ཡོད་པར་ཐལ། མ་གྲུབ་པ་
དེའི་ཕྱིར། འདོད་ན། འགལ་ལོ། རྩ་བར་འདོད་ན། དེར་སྐྱེས་པའི་ནང་ཚན་
དུ་གྱུར་བའི་འཕངས་འབྲས་མེད་པར་ཐལ། འདོད་པའི་ཕྱིར། འདོད་ན། དེ་
འདྲའི་མིང་གཟུགས་ནས་ཚོར་བའི་བར་གང་རུང་མེད་པར་ཐལ། འདོད་པའི་
316



ཕྱིར། གཞན་ཡང་། དེར་སྐྱེས་པའི་དེའི་ནང་ཚན་དུ་གྱུར་བའི་འདུ་བྱེད་ཀྱི་རྟེན་
འབྲེལ་ཡོད་པར་ཐལ། བསམ་གཏན་དང་པོ་ནས་གནས་གཙང་དུ་སྐྱེ་བ་ལེན་པའི་
ཚེ་ས་མཚུངས་པར་ཁྱོད་རང་གིས་ཁས་བླངས་པའི་ཕྱིར། གལ་ཏེ་རྩ་བར་མ་
ཁྱབ་ཟེར་ན། བསམ་གཏན་གྱི་སྤེལ་སྒོམ་བྱས་པ་ལ་བརྟེན་ནས་གནས་གཙང་
དུ་སྐྱེ་བ་ལེན་པའི་རྒྱུ་འགྱུར་རུང་གི་འབྲས་བུ་ཆེ་བ་སྐྱེ་བ་འཕེན་བྱེད་ཀྱི་ལས་དེ་
གནས་གཙང་དུ་སྐྱེ་བ་འཕེན་བྱེད་ཀྱི་ལས་ཡིན་པར་ཐལ། དེར་སྐྱེ་བ་འཕེན་བྱེད་
ཀྱི་ལས་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཀུན་ནས་སློང་བར་
བྱེད་པའི་མ་རིག་པ་དེ་གནས་གཙང་དུ་སྐྱེ་བ་འཕེན་བྱེད་ཀྱི་ལས་ཀུན་ནས་སློང་
བར་བྱེད་པའི་མ་རིག་པ་ཡིན་པར་ཐལ། ཁྱོད་དེར་སྐྱེ་བ་འཕེན་བྱེད་ཀྱི་ལས་ཡིན་
པའི་ཕྱིར། འདོད་ན། དེ་ཆོས་ཅན། གནས་གཙང་དུ་སྐྱེ་བ་འཕེན་བྱེད་ཀྱི་
ལས་ཀུན་ནས་སློང་བར་བྱེད་པའི་མ་རིག་པ་ཡིན་པར་ཐལ། འདོད་པའི་ཕྱིར།
འདོད་ན། དེས་དེ་ཀུན་ནས་སློང་བ་ཡོད་པར་ཐལ། འདོད་པའི་ཕྱིར། འདོད་
ན༑ དེ་གསར་དུ་གསོག་པ་ཡོད་པར་ཐལ། འདོད་པའི་ཕྱིར། འདོད་ན་དངོས།
གཞན་ཡང་དེ་ཆོས་ཅན། ཁྱོད་བསགས་པའི་ཚེ་གསར་དུ་བསགས་པར་ཐལ།
ཁྱོད་དེ་ཡིན་པའི་ཕྱིར། འདོད་ན། དེ་ཆོས་ཅན། དེ་གསར་དུ་བསོགས་པར་
ཐལ། ཁྱོད་བསགས་པའི་ཚེ་དེ་བསགས་པའི་ཕྱིར། འདོད་ན་དངོས། བྱས་པ་
ལ་ཁོ་ན་རེ། བོང་བུར་སྐྱེ་བ་འཕེན་བྱེད་ཀྱི་ལས་མ་བསགས་པར་དེར་སྐྱེ་བ་མེད་
པར་ཐལ། གནས་གཙང་ལ་དེའི་ཕྱིར། འདོད་ན། རྟར་སྐྱེ་བ་འཕེན་བྱེད་ཀྱི་
317 །



ལས་བོང་བུར་སྐྱེ་འགྱུར་གྱི་སྲེད་ལེན་གཉིས་ཀྱིས་གསོས་བཏབ་པ་ལ་བརྟེན་ནས་
བོང་བུར་སྐྱེ་བ་ལེན་པ་མེད་པར་ཐལ། འདོད་པའི་ཕྱིར་ན། འདིར་མ་ཁྱབ། འདོད་
ན༑ མཛོད་འགྲེལ་ལས། རྟ་རྣམས་ཀྱི་ནང་དུ་གང་ཡིན་པ་བོང་བུ་རྣམས་ཀྱི་
ནང་དུ་ཡིན་ནོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཡང་
ཁོ་ན་རེ། དོམ་དུ་སྐྱེ་བ་འཕེན་བྱེད་ཀྱི་ལས་ལ་དྲོད་དུ་སྐྱེ་འགྱུར་གྱི་སྲེད་ལེན་གཉིས་
ཀྱིས་གསོས་བཏབ་པ་ལ་བརྟེན་ནས། དྲེད་མོར་སྐྱེ་བ་བླངས་པའི་ཚེ་དྲེད་དུ་སྐྱེ་
བ་འཕེན་བྱེད་ཀྱི་ལས་བསགས་པ་སྔོན་དུ་སོང་བར་ཐལ། དེ་ཡོད་འབྲས་བུ་ཆེ་
བར་སྐྱེ་བ་འཕེན་བྱེད་ཀྱི་ལས་ལ་བསམ་གཏན་གྱི་སྤེལ་སྒོམ་གྱིས་གསོས་བཏབ་
པ་ལ་བརྟེན་ནས་གནས་གཙང་དུ་སྐྱེ་བ་བླངས་པའི་ཚེ་གནས་གཙང་དུ་སྐྱེ་བ་ལེན་
པའི་ལས་བསགས་པ་སྔོན་དུ་སོང་བའི་ཕྱིར། འདོད་ན། དེའི་ཚེ་དོམ་དུ་སྐྱེ་བ་
འཕེན་བྱེད་ཀྱི་ལས་ལ་དྲོད་དུ་སྐྱེ་བའི་སྲེད་ལེན་གྱིས་གསོས་བཏབ་པ་ལ་བརྟེན་ནས།
དྲེད་མོར་སྐྱེ་བ་བླངས་པ་མ་ཡིན་པར་ཐལ། འདོད་པའི་ཕྱིར། ཟེར་ན་མ་ཁྱབ་
སྟེ༑ འོ་ན། དོམ་དུ་སྐྱེ་བ་འཕེན་བྱེད་ཀྱི་ལས་དང་དྲེད་དུ་སྐྱེ་བ་འཕེན་བྱེད་ཀྱི་
ལས་འགལ་བར་ཐལ། དེའི་དོམ་དུ་སྐྱེ་བ་འཕེན་བྱེད་ཀྱི་ལས་ལ་དྲེད་དུ་སྐྱེ་འགྱུར་
གྱི་སྲེད་ལེན་གྱིས་གསོས་བཏབ་པ་ལ་བརྟེན་ནས། དྲེད་མོར་སྐྱེ་བ་བླངས་པ་ཡིན་
ན་དེའི་ཚེ་དྲེད་དུ་སྐྱེ་བ་འཕེན་བྱེད་ཀྱི་ལས་བསགས་པ་སྔོན་དུ་མ་སོང་བའི་ཁྱབ་
པའི་ཕྱིར། འདོད་ན། དོམ་དུ་སྐྱེ་བ་འཕེན་བྱེད་ལ་དྲོད་དུ་སྐྱེ་འགྱུར་གྱི་སྲེད་
ལེན་གྱིས་གསོས་བཏབ་པ་ལ་བརྟེན་ནས་དེར་སྐྱེ་བ་མེད་པར་ཐལ། འདོད་པའི་
318



ཕྱིར། ཁོ་ན་རེ། འཇིག་ལྟ་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་
རིག་པ་ཡིན། དེའི་ནང་ཚན་དུ་གྱུར་བའི་མ་རིག་པ་དང་། འཁོར་བའི་རྩ་བར་
གྱུར་བའི་མ་རིག་པ་དོན་གཅིག ས་གང་ནས་སྲིད་རྩེར་སྐྱེ་བའི་མ་རིག་པ།
ཅི་ཡང་མེད་ཀྱི་སས་བསྡུས་ཀྱི་མ་རིག་པ་ཡིན། ཟེར་ན། ནང་འགལ་ཏེ། སྲིད་
རྩེའི་སས་བསྡུས་ཀྱི་དེའི་ནང་ཚན་དུ་གྱུར་བའི་མ་རིག་པ་མེད་པར་ཐལ། དམ་
བཅའ་ཕྱི་མ་འཐད་པའི་ཕྱིར། འདོད་ན། དེའི་ནང་ཚན་དུ་གྱུར་བའི་མ་རིག་
པ་ཡིན་ན། ཅི་ཡང་མེད་མན་ཆད་ཀྱི་སས་བསྡུས་ཡིན་དགོས་པར་ཐལ། འདོད་
པའི་ཕྱིར། གཞན་ཡང་དེའི་ནང་ཚན་དུ་གྱུར་བའི་མ་རིག་པ་དང་འཁོར་བའི་
རྩ་བར་གྱུར་བའི་མ་རིག་པ་གཉིས་དོན་མི་གཅིག་པར་ཐལ། འཁོར་བའི་རྩ་བར་
གྱུར་བའི་མ་རིག་པ་སྤངས་པའི་ཕྱིར་མི་འོང་མེད། གཅིག་ཤོས་སྤངས་པའི་དེ་
ཡོད་པའི་ཕྱིར། དང་པོ་གྲུབ་སྟེ། དེ་སྤངས་པའི་གང་ཟག་ཡིན་ན། དགྲ་བཅོམ་
པ་ཡིན་དགོས་པའི་ཕྱིར། གཉིས་པ་གྲུབ་སྟེ། ཅི་ཡང་མེད་ཀྱི་ཉོན་མོངས་སྤངས་
པའི་ཕྱིར་མི་འོང་ཡོད། དེའི་ནང་ཚན་དུ་གྱུར་བའི་མ་རིག་པ་ཡིན་ན། ཅི་ཡང་
མེད་མན་ཆད་ཀྱི་སས་བསྡུས་ཡིན་དགོས་པའི་ཕྱིར། ཕྱི་མ་དངོས། དང་པོ་
དེར་ཐལ། འདོད་ཉོན་སྤངས་པའི་ཕྱིར་མི་འོང་ཡོད་པའི་ཕྱིར། མ་ཁྱབ་ན་འགལ།
འཕགས་རྒྱུད་ལ་འཕེན་བྱེད་ཀྱི་ལས་ཡོད་པར་ཐལ། འཕགས་རྒྱུད་ལ་དེའི་ནང་
ཚན་དུ་གྱུར་བའི་མ་རིག་པ་ཡོད་པའི་ཕྱིར། དེར་ཐལ། འཇིག་ལྟ་དེ་དེ་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། འཕགས་རྒྱུད་ལ་ཡོད་པ་
319



，
གང་ཞིག ཕྱི་མ་ཡིན་པའི་ཕྱིར། ཕྱི་མ་དངོས། དང་པོ་དེར་ཐལ། འཇིག་ལྟ་
ལྷན་སྐྱེས་འཕགས་རྒྱུད་ལ་ཡོད་པའི་ཕྱིར།
མ་རིག་པ་སྤྱིའི་རྣམ་གཞག་ལ་གྲུབ་མཐའ་སོ་སོའི་
འདོད་ཚུལ་བཤད་པ།
།
，
，
གཉིས་པ་རང་ལུགས་བཞག་པ་ལ། མ་རིག་པ་སྤྱིའི་རྣམ་བཞག་བཤད་པ་དང་།
སྐབས་འདིའི་མ་རིག་པ་ངོས་བཟུང་བ་དང་གཉིས་ལས། དང་པོ་ནི། མ་རིག་
པ་དེ་ལ་གྲུབ་མཐའ་སོ་སོའི་འདོད་ཚུལ་དུ་མ་ཡོད་དེ། བྱེ་བྲག་སྨྲ་བས་མཛའ་
བ་བཀག་ཙམ་ལ་མི་མཛའ་བ་དང་། བདེན་པ་བཀག་ཙམ་ལ་རྫུན་ཚིག་ཏུ་མི་འཇོག་
པ་བཞིན་དུ། རིག་པ་བཀག་ཙམ་ལ་མ་རིག་པ་མིན་པ་དང་། རིག་པ་ཡེ་ཤེས་
ཀྱི་འགལ་ཟླ་མི་མཐུན་ཕྱོགས་སུ་གྱུར་བའི་སེམས་བྱུང་རྨོངས་པ་ཁོ་ན་མ་རིག་པར་
འདོད་ཅིང་། དེ་ཡང་དགེ་བ་བཅུ་གཅིག་གི་ནང་ཚན་དུ་གྱུར་བའི་གཏི་མུག་མེད་
པའི་སེམས་བྱུང་རིག་པ་ཡེ་ཤེས་སུ་བྱས། དེའི་མི་མཐུན་ཕྱོགས་སུ་གྱུར་བའི་
སེམས་བྱུང་རྨོངས་པ་ཁོ་ན་མ་རིག་པར་འདོད། མ་རིག་པ་དང་འཇིག་ལྟ་རྣམ་
པ་ཀུན་ཏུ་འགལ་བ་ཡིན་ཏེ། མ་རིག་པ་རྨོངས་པས་ཡུལ་ལ་དཔྱོད་མི་ནུས་པའི་
རྣམ་པའི་འཇུག འཇིག་ལྟ་དེ་ཤེས་རབ་ཉོན་མོངས་ཅན་ཡིན་པས། རང་
ཡུལ་ལ་དཔྱོད་པའི་རྣམ་པའི་འཇུག་པའི་ཕྱིར། ལུང་གིས་ཀྱང་འགྲུབ་སྟེ། འཇིག་
320



ཚོགས་ལ་ལྟ་བ་དང་མཚུངས་པར་ལྡན་པའི་མ་རིག་པ་ནི། ཞེས་འཇིག་ལྟ་མ་
རིག་པ་དང་། མཚུངས་ལྡན་དུ་བཤད་པའི་ཕྱིར། མཛོད་ལས། མ་རིག་མི་
མཛའ་རྫུན་སོགས་བཞིན། །ཀུན་སྦྱོར་སོགས་ཚིག་ཕྱིར་གལ་ཏེ། །ཤེས་རབ་
ངན་པའོ་མིན་ལྟ་ཕྱིར། །ལྟ་བ་དེ་དང་མཚུངས་ལྡན་ཕྱིར། །ཤེས་རབ་ཉོན་མོངས་
བསྟན་ཕྱིར་རོ། །ཞེས་གསུངས། མདོ་སྡེ་པས། གང་ཟག་གི་བདག་མེད་རྟོགས་
པའི་ཤེས་རབ་ཡེ་ཤེས་ལ་རིག་པ་ཡེ་ཤེས་སུ་བྱས་ནས། དེའི་འགལ་ཟླ་མི་མཐུན་
ཕྱོགས་སུ་གྱུར་བའི་སེམས་བྱུང་རྨོངས་པ་མ་རིག་པར་འདོད་དེ། རྣམ་འགྲེལ་
ལས། རིག་པའི་མི་མཐུན་ཕྱོགས་ཕྱིར་དང་། །སེམས་བྱུང་ཉིད་ཀྱི་དམིགས་
པའི་ཕྱིར། །ལོག་པར་དམིགས་ཉིད་མ་རིག་པ། །གསུངས་ཕྱིར་གཞན་ནི་རིག་
མ་ཡིན། །འགལ་བ་གང་དེ་འདིར་བཤད་བྱ། །ཞེས་གསུངས་པའི་ཕྱིར། དེས་
འཇིག་ལྟ་ཡང་མ་རིག་པ་འདོད་དེ། དེ་ཉིད་ལས་ཉེས་པ་རྣམ་པ་ཐམས་ཅད་དག།
འཇིག་ཚོགས་ལྟ་ལས་སྐྱེས་པ་སྟེ། །དེ་མ་རིག་སྟེ་དེ་ལ་ཆགས། །དེ་ལས་ཞེ་
སྡང་ལ་སོགས་འབྱུང་། །ཞེས་གསུངས་པའི་ཕྱིར། འོ་ན། འཇིག་ཚོགས་ལ་
ལྟ་བ་དང་མཚུངས་པར་ལྡན་པའི་མ་རིག་པ་ཞེས་གསུངས་པ་དང་འགལ་ལམ་
ཞེ་ན། སྐྱོན་མེད་དེ། འཇིག་ལྟ་མ་རིག་པའི་ཕྱོགས་གཅིག་ཡིན་པ་ལ་དགོངས་
པའི་ཕྱིར། དཔེར་ན། པ་ལ་ཤ་དང་ལྡན་པའི་ནགས་ཚལ་ལ། པ་ལ་ཤའི་ནགས་
ཚལ་ཞེས་པ་བཞིན་ནོ། དེས་ན། བྱེ་མདོ་གཉིས་ཀས་མ་རིག་པ་ལ་ཀུན་བཏགས་
དང་ལྷན་སྐྱེས་གཉིས་གཉིས་ཁས་ལེན་ཀྱང་། བྱེ་བྲག་སྨྲ་བས་འཇིག་ལྟ་ལ་ཀུན་
321



བཏགས་ཀྱིས་ཁྱབ་པར་ཁས་ལེན་ནོ། །ལྟ་བའི་ཀུན་སྦྱོར་ལྔ་ཀ་ཀུན་བཏགས་སུ་
ཁས་ལེན་ཅིང་། རྒྱུན་ཞུགས་ཀྱིས་འཇིག་ལྟ་སྤངས་པར་ཁས་ལེན་པའི་ཕྱིར།
འདིར་ནི་རང་ཡུལ་ལ་རྨོངས་པའི་རྣམ་པས་འཇུག་པའི་སེམས་བྱུང་རྨོངས་པ། མ་
རིག་པའི་མཚན་ཉིད། དེ་ལ་ངོ་བོའི་སྒོ་ནས། ཉོན་མོངས་ཅན་གྱི་མ་རིག་པ་
དང༌། ཉོན་མོངས་ཅན་མ་ཡིན་པའི་མ་རིག་པ་གཉིས། རྟེན་གྱི་སྒོ་ནས་ཁམས་
གསུམ་གྱི་མ་རིག་པ་གསུམ། རྒྱུའི་སྒོ་ནས་ཀུན་བཏགས་དང་ལྷན་སྐྱེས་གཉིས།
གཉེན་པོའི་སྒོ་ནས་མཐོང་སྤང་དང་སྒོམ་སྤང་གཉིས། བྱེད་ལས་ཀྱི་སྒོ་ནས་འཕེན་
བྱེད་ལས་ཀྱི་ཀུན་སློང་དུ་གྱུར་བའི་མ་རིག་པ་དང་། འཕེན་བྱེད་ལས་ཀྱི་ཀུན་
སློང་དུ་མ་གྱུར་བའི་མ་རིག་པ་གཉིས། དམིགས་པའི་སྒོ་ནས་དེ་ཁོ་ན་ཉིད་ལ་
རྨོངས་པའི་མ་རིག་པ་དང་། ལས་འབྲས་ལ་རྨོངས་པའི་མ་རིག་པ་གཉིས།
འཛིན་སྟངས་ཀྱི་སྒོ་ནས་ལོག་ཤེས་སུ་གྱུར་བའི་མ་རིག་པ་དང་། མ་རྟོག་པའི་
བློར་གྱུར་བའི་མ་རིག་པ་གཉིས། བདག་རྐྱེན་གྱི་སྒོ་ནས་ཡིད་ཤེས་སུ་གྱུར་བའི་
མ་རིག་པ་དང་། དབང་ཤེས་སུ་གྱུར་བའི་མ་རིག་པ་དེ་གཉིས་སུ་ཡོད། གཉིས་
པ་ལ། མཚན་ཉིད་དང་། ངོ་བོ་གང་ཡིན་ལ་དཔྱད་པའོ། །རང་དང་རྟེན་འབྲེལ་
ཚར་གཅིག་ཏུ་གཏོགས་པའི་འཕེན་བྱེད་ལས་ཀྱི་རྒྱུའི་ཀུན་སློང་དུ་གྱུར་བའི་དེ་ཁོ་
ན་ཉིད་ལ་རྨོངས་པའི་སེམས་བྱུང་རྨོངས་པ། ཡན་ལག་བཅུ་གཉིས་ཀྱི་ནང་ཚན་
དུ་གྱུར་བའི་མ་རིག་པའི་མཚན་ཉིད། དེ་དང་འཁོར་བའི་རྩ་བར་གྱུར་བའི་མ་
རིག་པ་དོན་མི་གཅིག་སྟེ། དེ་གཉིས་ལ་མུ་བཞི་ཡོད་པའི་ཕྱིར། དེ་གཉིས་ཀ་



ཡིན་པའི་མུ་ནི། སྐྱེ་བོ་ཕལ་བའི་རྒྱུད་ཀྱི་གང་ཟག་གི་བདག་འཛིན་ལྷན་སྐྱེས་སུ་
གྱུར་བའི་མ་རིག་པ་ལྟ་བུ། གཉིས་ཀ་མ་ཡིན་པའི་མུ་ནི། གང་ཟག་གི་བདག་
མེད་རྟོགས་པའི་ཤེས་རབ་ལྟ་བུ། དང་པོ་ཡིན་ལ་གཉིས་པ་མ་ཡིན་པའི་མུ་ནི།
རྒྱུན་ཞུགས་ཀྱིས་སྤངས་པའི་དེའི་ནང་ཚན་དུ་གྱུར་བའི་མ་རིག་པ་ལྟ་བུ། ཕྱི་མ་
ཡིན་ལ་དང་པོ་མ་ཡིན་པའི་མུ་ནི། ཆོས་ཀྱི་བདག་འཛིན་དུ་གྱུར་བའི་མ་རིག་
པ་ལྟ་བུ། ངོ་བོ་གང་ཡིན་པ་དཔྱད་པ་ནི། དེའི་ནང་ཚན་དུ་གྱུར་བའི་མ་རིག་
པ་དེ་ལ་སྤང་བྱའི་ངོས་ནས་མཐོང་སྤང་དང་སྒོམ་སྤང་གི་ཆ་གཉིས་ཡོད་ཅིང་།
ངོ་བོ་སྒོམ་སྤང་ཡིན། དགེ་སོགས་གསུམ་གྱི་ནང་ནས་དེར་གྱུར་བའི་དགེ་བ་མེད།
དེ་ཡིན་ན་ཉོན་མོངས་ཅན་ཡིན་དགོས་པའི་ཕྱིར། དེར་གྱུར་བའི་མ་སྒྲིབ་ལུང་
མ་བསྟན་མེད་དེ། དེ་ཡིན་ན་སྒྲིབ་པ་ཡིན་དགོས་པའི་ཕྱིར། དེར་གྱུར་བའི་མི་
དགེ་བ་མེད་དེ། དེ་ཡིན་ན་ལུང་མ་བསྟན་ཡིན་དགོས་པའི་ཕྱིར། ཕུང་པོ་ལྔའི་
ནང་ནས་གཟུགས་ཀྱི་ཕུང་པོ་དང་། རྣམ་ཤེས་ཀྱི་ཕུང་པོ་མེད་དེ། དེ་ཡིན་ན།
སེམས་བྱུང་ཡིན་དགོས་པའི་ཕྱིར། དེར་གྱུར་བའི་ཚོར་བའི་ཕུང་བོ་ཡོད་དེ། དེར་
གྱུར་བའི་ཚོར་བ་ཡོད་པའི་ཕྱིར། གང་ཟག་སུའི་རྒྱུད་ལ་ཡོད་ན་སོ་སྐྱེ་ཁོ་ནའི་
རྒྱུད་ལ་ཡོད། འཕགས་པའི་རྒྱུད་ལ་དེ་མེད་དེ། འཕགས་རྒྱུད་ལ་མ་རིག་པས་
ཀུན་ནས་བསླངས་ཏེ། འཕེན་བྱེད་ཀྱི་ལས་གསར་དུ་བསགས་པ་མེད་པའི་ཕྱིར་
ཏེ༑ བདེན་པ་མཐོང་ལ་འཕེན་པ་མེད། །ཞེས་གསུངས་པའི་ཕྱིར།
33



གཉིས་པ་འདུ་བྱེད་ཀྱི་རྟེན་འབྲེལ་འདོད་ཚུལ་བཤད་པ།
ཁ་ཅིག་རང་རྒྱུ་མ་རིག་པས་ཀུན་ནས་བསླངས་ཤིང་། རང་འབྲས་ཡང་སྲིད་
ཕྱི་མར་འཕེན་བྱེད་ཀྱི་ལས། གཉིས་པ་འདུ་བྱེད་ཀྱི་རྟེན་འབྲེལ་གྱི་མཚན་ཉིད་
དུ་འཇོག་ཅེས་ཟེར་ན། ངན་སོང་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་
ཆོས་ཅན། མཚན་ཉིད་དེར་ཐལ། གཉིས་པ་འདུ་བྱེད་ཀྱི་རྟེན་འབྲེལ་ཡིན་པའི་
ཕྱིར། འདོད་ན། དེ་ཆོས་ཅན། ཁྱོད་ཀྱི་འབྲས་བུར་གྱུར་བའི་ཡང་སྲིད་ཕྱི་མ་
དེ་ཁྱོད་ཀྱི་འཕངས་འབྲས་ཡིན་པར་ཐལ། འདོད་པའི་ཕྱིར། འདོད་ན། དེའི་
འབྲས་བུར་གྱུར་བའི་ཡང་སྲིད་ཕྱི་མ་ཆོས་ཅན། ཁྱོད་ངན་སོང་བའི་རྒྱུད་ཀྱིས་
བསྡུས་པར་ཐལ། ཁྱོད་དེའི་འཕངས་འབྲས་ཡིན་པའི་ཕྱིར། འདོད་མི་ནུས་
ཏེ༑ ཁྱོད་དང་བདེ་འགྲོའི་སྲིད་པའི་གཞི་མཐུན་ཡོད་པའི་ཕྱིར། མ་གྲུབ་ན། དེར་
ཐལ། དེའི་འབྲས་བུར་གྱུར་བའི་བདེ་འགྲོའི་སྲིད་པ་ཡོད་པའི་ཕྱིར། མ་གྲུབ་
ན༑ དེ་ཆོས་ཅན། ཁྱོད་ཀྱི་འབྲས་བུར་གྱུར་བའི་བདེ་འགྲོའི་སྲིད་པ་ཡོད་པར་
ཐལ། ཁྱོད་ཀྱི་འབྲས་བུར་གྱུར་བའི་རྣམ་མཁྱེན་ཡོད་པའི་ཕྱིར་ཏེ། ཁྱོད་འདུས་
བྱས་ཡིན་པའི་ཕྱིར། ཁ་ཅིག རང་རྒྱུ་མ་རིག་པའི་ཀུན་ལས་བསླངས་པའི་
རང་གི་འཕང་བྱར་གྱུར་བའི་ཡང་སྲིད་ཕྱི་མར་འཕེན་བྱེད་ཀྱི་ལས། གཉིས་པ་
འདུ་བྱེད་ཀྱི་རྟེན་འབྲེལ་གྱི་མཚན་ཉིད། ཟེར་ན། དེ་ལ་སྐྱོན་འཕེན་པ་ཁ་ཅིག
ཚེ་དེ་ལ་དགྲ་བཅོམ་པའི་འབྲས་བུ་ཐོབ་པར་ངེས་པའི་སོ་སོ་སྐྱེ་བོའི་རྒྱུད་ཀྱི་དམྱལ་
324



བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཆོས་ཅན། མཚན་ཉིད་དེར་ཐལ།
གཉིས་པ་འདུ་བྱེད་ཀྱི་རྟེན་འབྲེལ་ཡིན་པའི་ཕྱིར། མ་གྲུབ་ན། དེར་ཐལ། དེ་
འདྲའི་སོ་སྐྱེའི་རྒྱུད་ལ་དམྱལ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཡོད་
པའི་ཕྱིར་ཏེ། དེའི་རྒྱུད་ལ་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཡོད་པའི་ཕྱིར།
མ་གྲུབ་ན་དེར་ཐལ། དེ་འདྲའི་སོ་སྐྱེ་ཡོད་པའི་ཕྱིར། རྩ་བར་འདོད་ན། དེའི་
འཕང་བྱར་གྱུར་བའི་སྲིད་པ་ཡོད་པར་ཐལ། འདོད་པའི་ཕྱིར། འདོད་ན། དགྲ་
བཅོམ་པ་ལས་ཉོན་གྱི་དབང་གིས་འཁོར་བའི་གནས་སུ་སྐྱེ་བ་ལེན་པ་ཡོད་པར་ཐལ།
འདོད་པའི་ཕྱིར། ཟེར་ན། ཚེ་དེ་ལ་དགྲ་བཅོམ་པའི་འབྲས་བུ་ཐོབ་པར་ངེས་
པའི་སོ་སོ་སྐྱེ་བོའི་རྒྱུད་ཀྱི་དམྱལ་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཆོས་
ཅན། ཁྱོད་ཀྱི་འཕང་བྱར་གྱུར་བའི་སྲིད་པ་ཡོད་པར་ཐལ། དམྱལ་བའི་སྲིད་
པ་དེ་ཁྱོད་ཀྱི་འཕང་བྱར་གྱུར་བའི་སྲིད་པ་ཡིན་པའི་ཕྱིར་ཏེ། ཁྱོད་དམྱལ་བའི་
རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་ཡིན་པའི་ཕྱིར། ཁ་ཅིག རང་རྒྱུ་མ་
རིག་པས་ཀུན་ནས་བསླངས་ཤིང་། རང་འབྲས་རང་དང་རྟེན་འབྲེལ་ཚར་གཅིག་
ཏུ་གཏོགས་པའི་རྣམ་ཤེས་ཀྱི་རྟེན་འབྲེལ་གྱི་ཉེ་བའི་རྐྱེན་བྱེད་ཅིང་། ཡང་སྲིད་
ཕྱི་མ་འཕེན་བྱེད་ཀྱི་ལས་དེ་འདུ་བྱེད་ཀྱི་རྟེན་འབྲེལ་གྱི་མཚན་ཉིད། ཟེར་ན། ཚུར་
མཐོང་ལྷས་སྦྱིན་གྱི་རྒྱུད་ཀྱི་འདུ་བྱེད་ཀྱི་རྟེན་འབྲེལ་ཆོས་ཅན། ཡང་སྲིད་ཕྱི་མར་
འཕེན་བྱེད་ཀྱི་ལས་ཡིན་པར་ཐལ། འདུ་བྱེད་ཀྱི་རྟེན་འབྲེལ་ཡིན་པའི་ཕྱིར། འདོད་
ན༑ དེ་དེའི་རྒྱུ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
325



ཁྱོད་མེད་ན་ཡང་སྲིད་ཕྱི་མ་མེད་དགོས་པར་ཐལ། ཁྱོད་ཡང་སྲིད་ཕྱི་མའི་རྒྱུ་
ཡིན་པའི་ཕྱིར། ཁ་ཅིག འདུ་བྱེད་ཀྱི་རྟེན་འབྲེལ་ལ་གཟུགས་ཀྱི་ཕུང་པོས་
བསྡུས་པ་དང་། འདུ་བྱེད་ཀྱི་ཕུང་པོས་བསྡུས་པ་གཉིས་ཡོད་དེ། དེ་ལ་ལུས་
ངག་ཡིད་གསུམ་གྱི་ལས་ཡོད་པ་གང་ཞིག ལུས་ངག་གི་ལས་གཟུགས་ཅན་
ཡིན་པའི་ཕྱིར། ཞེས་ཟེར། དེ་ནི་མི་རིགས་ཏེ། ཤེས་བྱ་ཆོས་ཅན། ལུས་
ངག་གི་ལས་ཡིན་པར་ཐལ། ལུས་ངག་གི་ལས་ཡོད་པའི་ཕྱིར། འདོད་ན། དེ་
ཆོས་ཅན། སེམས་པའི་ལས་ཡིན་པར་ཐལ། ལས་ཡིན་པའི་ཕྱིར། ཁོ་ན་རེ།
དེ་ཆོས་ཅན། ཡིད་ཀྱི་ལས་ཡིན་པར་ཐལ། སེམས་པར་གྱུར་བའི་ལས་ཡིན་
པའི་ཕྱིར། ཁྱབ་སྟེ། མཛོད་ལས། སེམས་པ་ཡིད་ཀྱི་ལས་ཡིན་ནོ། །དེས་
སྐྱེད་ལུས་དང་ངག་གི་ལས། །ཞེས་གསུངས་པའི་ཕྱིར། ཡང་ཁོ་ན་རེ། ལུས་
ངག་གི་ལས་གཟུགས་ཅན་ཡིན་པར་ཐལ། མཛོད་ལས། ལུས་རྣམ་རིག་བྱེད་
དབྱིབས་སུ་འདོད། །ངག་རྣམ་རིག་བྱེད་ནི་ངག་སྒྲ། །ཞེས་གསུངས་པའི་ཕྱིར།
ཟེར་ན། མ་ཁྱབ་སྟེ། ལམ་རིམ་ལས། སེམས་པའི་ལས་ནི་རང་དང་མཚུངས་
པར་ལྡན་པའི་སེམས་པའི་ཡུལ་ལ་གཡོ་ཞིང་བསྐུལ་བར་བྱེད་པས་སེམས་བྱུང་
ཡིད་ཀྱི་ལས་སོ། །བསམ་པའི་ལས་ནི་སེམས་པ་དེས་ཀུན་ནས་བསླངས་པའི་ལུས་
ངག་གི་ལས་དེ། དེ་ལ་རིག་བྱེད་དང་རིག་བྱེད་མ་ཡིན་པ་གཉིས་སུ་བྱས་ནས་
གཟུགས་ཅན་ཁོ་ནར་བྱེ་བྲག་སྨྲ་བའི་འདོད་པ་ལ། སློབ་དཔོན་དབྱིག་གཉེན་གྱིས་
ལུགས་དེ་བཀག་ནས། ལུས་ངག་གི་རིག་བྱེད་དང་མཉམ་དུ་འཇུག་པའི་སེམས་
326



པ་ལ་བཞེད་པའི་ལས་གཉིས་ག་ཡང་སེམས་པར་འདོད་ཅེས་གསུངས་པ་མི་འཐད་
པར་ཐལ། སྐབས་འདིར་ལུས་ངག་གི་ལས་གཟུགས་ཅན་དུ་ཁས་ལེན་རིགས་
པའི་ཕྱིར། ཁོ་ན་རེ། ལས་དང་གཟུགས་ཕུང་གི་གཞི་མཐུན་ཡོད་པར་ཐལ།
དགེ་བའི་ལས་དང་གཟུགས་ཕུང་གི་གཞི་མཐུན་ཡོད། མི་དགེ་བའི་ལས་དང་
གཟུགས་ཕུང་གི་གཞི་མཐུན་ཡང་ཡོད་པའི་ཕྱིར། དང་པོ་གྲུབ་སྟེ། ཡུམ་རྒྱས་
འབྲིང་བསྡུས་གསུམ་པོ་དེ་དགེ་བའི་ལས་ཡིན་པའི་ཕྱིར་ཏེ། ཡུམ་རྒྱས་འབྲིང་
བསྡུས་གསུམ་པོ་དེ་དགེ་བ་ཡིན་པའི་ཕྱིར། ཟེར་ན། མ་ཁྱབ། གཉིས་པ་གྲུབ་
སྟེ༑ རྫུན་ཕྲ་མ་ཚིག་རྩུབ་མི་དགེ་བའི་ལས་ཡིན་པའི་ཕྱིར། མ་གྲུབ་ན། དེར་
ཐལ། དེ་མི་དགེ་བ་ཡིན་པའི་ཕྱིར། ཟེར་ན། མ་ཁྱབ། །
རང་ལུགས་ལ་འདུ་བྱེད་ཀྱི་རྟེན་འབྲེལ་དངོས་བཤད་པ།
རང་ལུགས་ལ། འདུ་བྱེད་ཀྱི་རྟེན་འབྲེལ་དངོས་དང་། ལས་འབྲས་ཀྱི་རྣམ་
གཞག་སྤྱིར་བཤད་པ་དང་གཉིས་ལས། དང་པོ་ལ། མཚན་ཉིད། དབྱེ་བ། ངོ་
བོ་གང་ཡིན་ལ་དཔྱད་པ་ལ། དང་པོ་ནི། རང་དང་རྟེན་འབྲེལ་ཚར་གཅིག་ཏུ་
གཏོགས་པའི་མ་རིག་པས་ཀུན་ནས་བསླངས་ཤིང་རང་གི་འཕངས་བྱར་གྱུར་བའི་
ཡང་སྲིད་ཕྱི་མ་འཕེན་བྱེད་ཀྱི་སེམས་བྱུང་སེམས་པ་དེ་ཡན་ལག་བཅུ་གཉིས་ཀྱི་
ནང་ཚན་དུ་གྱུར་བའི་འདུ་བྱེད་ཀྱི་རྟེན་འབྲེལ་གྱི་མཚན་ཉིད། འོ་ན། འདུ་བྱེད་
327



ཀྱི་རྟེན་འབྲེལ་དེ། རང་དང་རྟེན་འབྲེལ་ཚར་གཅིག་ཏུ་གཏོགས་པའི་མ་རིག་
པས་ཀུན་ནས་བསླངས་པ་ལ་བརྟེན་ནས་བྱུང་ན་མ་རིག་པས་འཕེན་བྱེད་ཀྱི་ལས་
ཀུན་ནས་སློང་ཚུལ་དེ་གང་ཞེ་ན། ལས་འབྲས་ལ་རྨོངས་པའི་མ་རིག་པས་འཕེན་
བྱེད་ཀྱི་རྒྱུའི་ཀུན་སློང་བྱེད་པ་མ་ཡིན་ཏེ། དེའི་ཀུན་སློང་དུ་གྱུར་བའི་མ་རིག་
པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་དགོས་པའི་ཕྱིར། དེ་
ལ་ཁོ་ན་རེ། འོ་ན། ཀུན་བཏུས་ལས། རྨོངས་པ་ནི་རྣམ་པ་གཉིས་ཏེ། འབྲས་
བུ་རྣམ་པར་སྨིན་པ་དང་། དེ་ཁོ་ན་ཉིད་ལ་རྨོངས་པའོ། འབྲས་བུ་རྣམ་པར་
སྨིན་པ་ལ་རྨོངས་པ་ནི། བསོད་ནམས་མ་ཡིན་པའི་ལས་མངོན་པར་འདུ་བྱེད་
དོ༑ ༑དེ་ཁོ་ན་ཉིད་ལ་རྨོངས་པ་ནི། བསོད་ནམས་དང་མི་གཡོ་བའི་ལས་མངོན་
པར་འདུ་བྱེད་དོ། །ཞེས་བཤད་པ་དང་འགལ་ལོ། །ཞེ་ན། སྐྱོན་མེད་དེ། ལུང་
དང་པོས་བསོད་ནམས་མ་ཡིན་པའི་ལས་ཀྱི་དུས་ཀྱི་ཀུན་སློང་དུ་གྱུར་བའི་ལས་
འབྲས་ལ་རྨོངས་པའི་མ་རིག་པ་ཡོད་པར་བསྟན་པ་ཡིན་གྱི། དེའི་རྒྱུའི་ཀུན་སློང་
དུ་གྱུར་བའི་ལས་འབྲས་ལ་རྨོངས་པའི་མ་རིག་པ་ཡོད་པར་བསྟན་པའི་དོན་མ་
ཡིན་པར་བསོད་ནམས་མ་ཡིན་པའི་ལས་ཀྱི་དུས་ཀྱི་ཀུན་སློང་དུ་གྱུར་བའི་ལས་
འབྲས་ལ་རྨོངས་པའི་མ་རིག་པ་ཡོད་དེ། དེ་དང་མཚུངས་ལྡན་གྱི་ལས་འབྲས་
ལ་རྨོངས་པའི་མ་རིག་པ་ཡོད་པའི་ཕྱིར། ཉོན་མོངས་ཅན་གྱི་ལས་ཡིན་ན། རང་
དང་མཚུངས་ལྡན་གྱི་ཉོན་མོངས་ཅན་གྱི་མ་རིག་པ་ཡོད་པས་ཁྱབ། ཉོན་མོངས་
ཅན་གྱི་སེམས་ཡིན་ན། རང་གི་འཁོར་དུ་བྱུང་བའི་ཉོན་མོངས་ཅན་གྱི་མ་རིག་
328



པ་ཡོད་པའི་ཁྱབ་པའི་ཕྱིར། མཛོད་ལས། རྨོངས་དང་བག་མེད་ལེ་ལོ་དང་།།
མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང་། །ཞེས་
གསུངས་པའི་ཕྱིར། འོ་ན། ལུང་ཕྱི་མས་ཀྱང་། བསོད་ནམས་དང་མི་གཡོ་
བའི་ལས་ཀྱི་དུས་ཀྱི་ཀུན་སློང་དུ་གྱུར་བའི་དེ་ཁོ་ན་ཉིད་ལ་རྨོངས་པའི་མ་རིག་པ་
ཡོད་པར་བསྟན་ནམ་ཞེ་ན། དེ་ནི་མ་ཡིན་ཏེ། ལས་དེའི་དུས་ཀྱི་ཀུན་སློང་དུ་
གྱུར་བའི་མ་རིག་པ་ཡིན་ན། དེ་དང་མཚུངས་ལྡན་ཡིན་དགོས། དེ་གཉིས་དང་
མཚུངས་ལྡན་གྱི་མ་རིག་པ་མེད། དེ་གཉིས་གང་རུང་ཡིན་ན། དགེ་བ་ཡིན་
དགོས་པའི་ཕྱིར་ཏེ། གསེར་འཕྲེང་ལས། དེ་ལྟར་གསུངས་པ། དུས་ཀྱི་ཀུན་
སློང་ལ་དགོངས་ཀྱི་རྒྱུའི་ཀུན་སློང་ནི་སྔར་བཤད་པ་ལྟར། དེ་ཁོ་ན་ཉིད་ལ་རྨོངས་
པའི་མ་རིག་པ་གཅིག་པུ་སྟེ། དེའི་ཕྱིར་ཡན་ལག་བཅུ་གཉིས་ཀྱི་ཐོག་མའི་མ་
རིག་པ་ཡང་དེ་ཁོ་ན་ཉིད་དོ། །ཞེས་གསུངས་པའི་ཕྱིར།
འདུ་བྱེད་རྟེན་འབྲེལ་གྱི་དབྱེ་བ་དང་ངོ་བོ་གང་ཡིན་བཤད་པ།
དེའི་ནང་ཚན་དུ་གྱུར་བའི་འདུ་བྱེད་ཀྱི་རྟེན་འབྲེལ་ལ་དབྱེ་ན། དེར་གྱུར་བའི་
བསོད་ནམས་མ་ཡིན་པའི་ལས་དང་། བསོད་ནམས་ཀྱི་ལས་དང་མི་གཡོ་བའི་
ལས་དང་གསུམ་ལས། དང་པོ་ནི། ངན་སོང་གསུམ་དུ་འཕེན་བྱེད་ཀྱི་ལས་ལྟ་
བུ༈ དེ་ལ་ཡང་ངན་སོང་གསུམ་དུ་འཕེན་བྱེད་ཀྱི་ལས་གསུམ་ཡོད། གཉིས་
32



པ་ནི། འདོད་པའི་བདེ་འགྲོར་འཕེན་བྱེད་ཀྱི་ལས་ལྟ་བུ། དེ་ལ་ཡང་འདོད་པའི་
མིར་འཕེན་བྱེད་ཀྱི་ལས་དང་། ལྷར་འཕེན་བྱེད་ཀྱི་ལས་དང་གཉིས། དང་པོ་
ལ༑ གླིང་བཞིའི་མིར་འཕེན་བྱེད་ཀྱི་ལས་བཞི་ཡོད། གཉིས་པ་ལ་འདོད་ལྷ་
རིགས་དྲུག་ཏུ་འཕེན་བྱེད་ཀྱི་ལས་དྲུག་ཡོད། གསུམ་པ་ནི་ཁམས་གོང་མའི་སྐྱེ་
བ་འཕེན་བྱེད་ཀྱི་ལས་ལྟ་བུ། དེ་ལ་ཡང་གཟུགས་ཁམས་སུ་སྐྱེ་བ་འཕེན་བྱེད་ཀྱི་
ལས་དང་། གཟུགས་མེད་དུ་སྐྱེ་བ་འཕེན་བྱེད་ཀྱི་ལས་གཉིས་ཡོད། དང་པོ་ལ་
ཡང་བསམ་གཏན་བཞིར་འཕེན་བྱེད་ཀྱི་ལས་བཞི་ཡོད། བསམ་གཏན་དང་པོར་
འཕེན་བྱེད་ཀྱི་ལས་ལ་ཡང་། ཚངས་རིགས་སོགས་སུ་འཕེན་བྱེད་ཀྱི་ལས་གསུམ་
ཡོད། གཉིས་པ་ལ་ཡང་། འོད་ཆུང་སོགས་སུ་འཕེན་བྱེད་ཀྱི་ལས་གསུམ་ཡོད།
གསུམ་པར་འཕེན་བྱེད་ཀྱི་ལས་ལ་ཡང་། དགེ་ཆུང་སོགས་སུ་འཕེན་བྱེད་ཀྱི་ལས་
གསུམ་ཡོད། བཞི་པར་འཕེན་བྱེད་ཀྱི་ལས་ལ་ཡང་། སྤྲིན་མེད་ནས་འོག་མིན་
གྱི་བར་འཕེན་བྱེད་ཀྱི་ལས་བརྒྱད་ཡོད། གཟུགས་མེད་དུ་འཕེན་བྱེད་ཀྱི་ལས་
དེ་ལ་ཡང་། གཟུགས་མེད་མུ་བཞིར་འཕེན་བྱེད་ཀྱི་ལས་བཞི་ཡོད། ཡང་འདུ་
བྱེད་ཀྱི་རྟེན་འབྲེལ་དེ་ལ་དབྱེ་ན། དེར་གྱུར་བའི་སྐྱེ་གནས་མྱོང་འགྱུར་གྱི་ལས་
དང་། ལན་གྲངས་གཞན་ལ་མྱོང་འགྱུར་གྱི་ལས་དང་། རྣམ་སྨིན་འབྱིན་པར་
མ་ངེས་པའི་ལས་དང་གསུམ་ཡོད། དེར་གྱུར་བའི་མཐོང་ཆོས་མྱོང་འགྱུར་གྱི་
ལས་མེད་དེ། ཡན་ལག་བཅུ་གཉིས་ཚེ་གཅིག་ཁོ་ན་ལ་རྫོགས་པ་མེད་པའི་ཕྱིར།
ངོ་བོ་གང་ཡིན་དཔྱད་པ་ལ། མཐོང་སྤང་དང་སྒོམ་སྤང་གི་ཆ་གཉིས་ཡོད་ཅིང་།
330



ངོ་བོ་སྒོམ་སྤང་ཡིན། དགེ་སོགས་གསུམ་གྱི་ནང་ནས་དེར་གྱུར་བའི་དགེ་བ་དང་
མི་དགེ་བ་ཡོད་ཅིང་། ལུང་མ་བསྟན་མེད་དེ། དེས་རྣམ་སྨིན་འབྱིན་མི་ནུས་
པའི་ཕྱིར། ཕུང་པོ་ལྔའི་ནང་ནས་འདུ་བྱེད་ཀྱི་ཕུང་པོ་ཡིན། དེ་ཡིན་ན་མཚུངས་
ལྡན་འདུ་བྱེད་ཀྱི་ཕུང་པོ་ཡིན་དགོས་པའི་ཕྱིར། གང་ཟག་སོ་སྐྱེས་ཁོ་ནའི་རྒྱུད་
ལ་ཡོད། ངོ་བོའི་སྒོ་ནས་སེམས་པའི་ལས་དང་། བསམ་པའི་ལས་གཉིས། དེ་
ཡང་ཡིད་ཀྱི་ལས་ནི་སེམས་པའི་ལས་དང་། ལུས་ངག་གི་ལས་ནི་བསམ་པའི་
ལས་ཡིན་ཏེ། ཀུན་བཏུས་ལས། ལས་གང་ཞེ་ན། སེམས་པའི་ལས་དང་བསམ་
པའི་ལས་ཏེ། ལས་ཀྱི་མཚན་ཉིད་མདོར་བསྡུས་པའོ། །ཞེས་དང་། མཛོད་
ལས། ལས་ནི་སེམས་པ་དང་དེས་བྱས། །སེམས་པ་ཡིད་ཀྱི་ལས་ཡིན་ནོ། །དེས་
སྐྱེད་ལུས་དང་ངག་གི་ལས། །ཞེས་གསུངས་པའི་ཕྱིར། ལས་ལ་འཇུག་ཚུལ་
གྱི་སྒོ་ནས་དབྱེ་ན། ལུས་ངག་ཡིད་གསུམ་གྱི་ལས་གསུམ་ཡོད། དེ་གསུམ་གྱི་
ཁྱད་པར་ནི། དགེ་མི་དགེའི་ལས་གང་བྱེད་ཀྱང་། དང་པོར་འདི་དང་འདི་བྱེད་
ཅེས་ཡིད་ཁོ་ན་ལ་སེམས་ཤིང་། ལུས་ངག་ཏུ་མ་ཐོན་པའི་གནས་སྐབས་ཀྱི་སེམས་
བྱུང་སེམས་པ་ཡིད་ཀྱི་ལས་སུ་འཇོག སེམས་བྱུང་སེམས་པས་ཀུན་ནས་བསླངས་
ཤིང་ལུས་ངག་ཏུ་ཐོན་པའི་གནས་སྐབས་ཀྱི་ལས་ལ། ལུས་ངག་གི་ལས་སུ་འཇོག
དེ་ལ་རིག་བྱེད་དང་རིག་བྱེད་མ་ཡིན་པ་གཉིས་སུ་བྱས་ནས་གཟུགས་ཅན་ཁོ་ནར་
བྱེ་བྲག་སྨྲ་བས་འདོད་དེ། ལུས་རྣམ་རིག་བྱེད་དབྱིབས་སུ་འདོད། ངག་རྣམ་
རིག་བྱེད་ནི་ངག་སྒྲ། ཞེས་གསུངས་པའི་ཕྱིར་ཏེ། སྐབས་འདིར་ཁས་མི་ལེན་
331



ཏེ༑ མཛོད་འགྲེལ་དུ་དེར་འདོད་པ་བཀག་ནས་སེམས་པར་བཤད་ཅིང་། བཤད་
པ་ལྟར་མདོ་སེམས་གཉིས་དང་། རང་རྒྱུད་པའི་སྐབས་འདིར་ཡང་ཁས་ལེན་
པར་ལམ་རིམ་ལས་བཤད་པའི་ཕྱིར། ལུས་ཀྱི་ལས་ལ་ཡང་སྲོག་གཅོད་ཀྱི་ལས་
སོགས་གསུམ་དང་། དེ་ལས་ལྡོག་པའི་དགེ་བའི་ལས་གསུམ་ཡོད། ངག་གི་
ལས་ལ་ཡང་རྫུན་སྨྲ་བ་ལ་སོགས་པའི་ངག་གི་ལས་མི་དགེ་བ་བཞི་དང་། དེ་ལས་
ལྡོག་པའི་དགེ་བའི་ལས་བཞི་དང་། བརྒྱད་ཡོད། འོ་ན། ཡིད་ཀྱི་ལས་ལ་བརྣབ་
སེམས་སོགས་གསུམ་དུ་ཡོད་དམ། ཞེ་ན། དེ་མེད་དེ། དེ་གསུམ་ལས་མ་
ཡིན་པའི་ཕྱིར། དེར་ཐལ། དེ་གསུམ་ཉོན་མོངས་པ་ཡིན་པའི་ཕྱིར། དེ་ཡིན་
པར་ཐལ། མཛོད་ལས། གསུམ་ལམ་བདུན་ནི་ལས་ཀྱང་ཡིན། །ཞེས་གསུངས་
པའི་ཕྱིར། ལས་ལ་རྒྱུའི་སྒོ་ནས་དབྱེ་ན། ཟག་བཅས་ཀྱི་ལས་དང་ཟག་མེད་
ཀྱི་ལས་དང་། དེ་གཉིས་གང་རུང་མ་ཡིན་པའི་ལས་དང་གསུམ་ལས། ཉོན་
མོངས་པས་ཀུན་ནས་བསླངས་པའི་ལས་ཟག་བཅས་ཀྱི་ལས་སུ་འཇོག དེ་ལ་
ངོ་བོའི་སྒོ་ནས་དབྱེ་ན། དགེ་མི་དགེ་ལུང་མ་བསྟན་གྱི་ཟག་བཅས་ཀྱི་ལས་གསུམ་
དུ་ཡོད། དེ་ལ་རྣམ་སྨིན་འབྱིན་ཚུལ་གྱི་སྒོ་ནས། མཐོང་ཆོས་མྱོང་འགྱུར་གྱི་
ལས་དང་། སྐྱེ་གནས་མྱོང་འགྱུར་གྱི་ལས་དང་། ལན་གྲངས་གཞན་ལ་མྱོང་
འགྱུར་གྱི་ལས་དང་། རྣམ་སྨིན་འབྱིན་པར་མ་ངེས་པའི་ལས་དང་བཞི་ཡོད། ལས་
བསགས་པའི་རྟེན་དེ་ལ་རྣམ་སྨིན་འབྱིན་ངེས་ཀྱི་ལས་ལ་མཐོང་ཆོས་མྱོང་འགྱུར་
གྱི་ལས་སུ་འཇོག ལས་བསགས་པའི་ཚེ་ཕྱི་མ་དེ་ལ་རྣམ་སྨིན་འབྱིན་པར་བྱེད་
332



པའི་ལས་དེ་གཉིས་པར་འཇོག བསགས་པའི་ཚེ་གསུམ་པ་ཕན་ཆད་ལ་རྣམ་
སྨིན་འབྱིན་པའི་ལས་དེ་གསུམ་པར་འཇོག གཉེན་པོ་སྟོབས་བཞི་ཚང་བའི་
བཤགས་པས་འདག་པར་ངེས་པའི་སྲོག་གཅོད་ཀྱི་ལས་ལྟ་བུ་བཞི་བ་ཡིན་ནོ། །དེ་
ལ་བྱེད་ལས་ཀྱི་སྒོ་ནས་དབྱེ་ན། འཕེན་བྱེད་ཀྱི་ལས། འགྲུབ་བྱེད་ཀྱི་ལས། རྫོགས་
བྱེད་ཀྱི་ལས་དང་གསུམ། རང་གི་འཕངས་བྱར་གྱུར་བའི་རྣམ་སྨིན་གྱི་ངོ་བོ་ཙམ་
འགྲུབ་རུང་འཕེན་པར་བྱེད་པའི་ལས་དང་། འཕེན་བྱེད་ཀྱི་ལས་ཀྱིས་འཕངས་
པའི་རྣམ་སྨིན་དེ་ཉིད་ལ་འགྲུབ་ངེས་སུ་བྱེད་པའི་ལས་ལ་འགྲུབ་བྱེད་ཀྱི་ལས་དང་།
འཕེན་བྱེད་ལས་ཀྱིས་འཕངས་ཤིང་འགྲུབ་བྱེད་ལས་ཀྱིས་འགྲུབ་པར་བྱས་པའི་
རྟེན་དེ་ལ། བདེ་སྡུག་སོ་སོར་འབྱིན་པར་བྱེད་པའི་ལས་རྫོགས་བྱེད་ཀྱི་ལས་སུ་
འཇོག དེ་ལ་ཡང་འཕེན་བྱེད་དགེ་བས་འཕངས་ཤིང་། རྫོགས་བྱེད་མི་དགེ་
བས་རྫོགས་པར་བྱས་པའི་ལས། འཕེན་རྫོགས་གཉིས་ཀ་དགེ་བས་བྱས་པ་དང་།
འཕེན་བྱེད་མི་དགེ་བས་འཕངས་ཤིང་རྫོགས་བྱེད་དགེ་བས་རྫོགས་པར་བྱས་པ་
དང་། འཕེན་བྱེད་རྫོགས་བྱེད་གཉིས་ཀ་མི་དགེ་བས་བྱས་པ་རྣམས་སུ་ཡོད་དེ།
དང་པོ་ནི། མིའི་རྟེན་ལ་ཚེ་ཐུང་བ་དང་། ནད་མང་བ་དང་། ལོངས་སྤྱོད་ཆུང་
བ་ལ་སོགས་པའི་སྡུག་བསྔལ་དཔག་ཏུ་མེད་པར་མྱོང་བ་ལྟ་བུ་དང་། གཉིས་པ་
དེ་ལས་ལྡོག་པ་ལྟ་བུའོ། །གསུམ་པ་ནི། དུད་འགྲོའི་རྟེན་ལ་ལོངས་སྤྱོད་ཕུན་
སུམ་ཚོགས་པ་འབྱུང་བ་ལྟ་བུའོ། །དཔེར་ན། ལོངས་སྤྱོད་ཕུན་སུམ་ཚོགས་
པའི་ཀླུ་ལྟ་བུའོ། །བཞི་བ་ནི། ངན་སོང་བ་ཕལ་ཆེ་བ་རྣམས་ཡིན། འགྲུབ་བྱེད་



ཀྱི་ལས་དང་རྫོགས་བྱེད་ཀྱི་ལས་དོན་མི་གཅིག་སྟེ། འགྲུབ་བྱེད་ཀྱི་ལས་ནི་རྣམ་
སྨིན་གྱི་ངོ་བོ་འགྲུབ་ངེས་སུ་བྱེད་པའི་ལས་ལ་བྱེད་ཅིང་། འཕེན་བྱེད་ཀྱི་ལས་
ཀྱི་རིག་རྒྱུན་ཕྱི་མ་གཅིག་ལ་འཇོག རྫོགས་བྱེད་ཀྱི་ལས་ནི་འགྲུབ་བྱེད་ལས་
ཀྱིས་འགྲུབ་ངེས་སུ་བྱས་པའི་རྟེན་དེ་ལ་བདེ་སྡུག་སོ་སོར་འབྱིན་པར་བྱེད་པའི་
ལས་ལ་འཇོག་པའི་ཕྱིར། འཕེན་བྱེད་ཀྱི་ལས་གཅིག་གིས་ལུས་གཅིག་འཕེན་
པ་ཡོད་ཀྱང་། རྫོགས་བྱེད་ཀྱི་ལས་ལ་ལས་དུ་མ་དགོས་ཏེ། མཛོད་ལས། གཅིག་
གིས་སྐྱེ་བ་གཅིག་འཕེན་ནོ། །ཡོངས་རྫོགས་བྱེད་པ་དུ་མ་ཡིན། །ཞེས་གསུངས་
པའི་ཕྱིར། ཟག་བཅས་ཀྱི་ལས་དེ་ལ་རྣམ་སྨིན་མྱོང་ཚུལ་གྱི་སྒོ་ནས་དབྱེ་ན། བདེ་
བ་མྱོང་འགྱུར་གྱི་ལས་དང་། སྡུག་བསྔལ་མྱོང་འགྱུར་གྱི་ལས་དང་། བཏང་
སྙོམས་མྱོང་འགྱུར་གྱི་ལས་དང་གསུམ་དུ་ཡོད། བསམ་གཏན་གསུམ་པ་མན་
ཆད་ཀྱི་དགེ་བའི་ལས་དེ། དང་པོ་དང་། མི་དགེ་བའི་ལས་དེ་གཉིས་པ་དང་།
བསམ་གཏན་བཞི་བ་ཡན་ཆད་ཀྱིས་བསྡུས་པའི་ལས་ལ་གསུམ་པར་འཇོག་པ་ཆོས་
མངོན་པ་མཛོད་ལས་བཤད་དོ། །དེ་ལ་ཀུན་སློང་གི་སྒོ་ནས་དབྱེ་ན། རྣམ་སྨིན་
དཀར་བའི་ལས་དང་། ནག་པའི་ལས་དང་། དཀར་ནག་འདྲེས་མའི་ལས་དང་
གསུམ་ཡོད་དེ། དང་པོ་ནི། བསམ་སྦྱོར་གཉིས་ཀ་དགེ་བས་བྱས་པ་ལྟ་བུ། གཉིས་
པ་ནི། བསམ་སྦྱོར་གཉིས་ཀ་མི་དགེ་བའི་ལས་ལྟ་བུ། གསུམ་པ་ནི། བསམ་པ་
དཀར་སྦྱོར་བ་ནག་པའི་ལས་དང་། སྦྱོར་བ་དཀར་ལ་བསམ་པ་ནག་པའི་ལས་
ལྟ་བུ། དེ་ལ་ཁམས་དང་བསམ་པའི་སྒོ་ནས་དབྱེ་ན། བསོད་ནམས་ཀྱི་ལས་
334



དང་། བསོད་ནམས་མ་ཡིན་པའི་ལས་དང་། མི་གཡོ་བའི་ལས་དང་གསུམ་
ཡོད། དང་པོ་ནི། འདོད་པའི་བདེ་འགྲོ་འཕེན་བྱེད་ཀྱི་ལས་ལྟ་བུ། གཉིས་པ་
ནི༑ ངན་སོང་གི་རྣམ་སྨིན་གྱི་ཕུང་པོ་འཕེན་བྱེད་དང་། དེའི་འགྲུབ་བྱེད་ཀྱི་
ལས་ལྟ་བུ། གསུམ་པ་ནི། ཁམས་གོང་མའི་རྣམ་སྨིན་གྱི་ཕུང་པོ་འཕེན་བྱེད་
དང༌། འགྲུབ་བྱེད་ཀྱི་ལས་མི་གཡོ་བའི་ལས་སུ་འཇོག དེ་ལ་མི་གཡོ་བའི་
ལས་ཞེས་བརྗོད་པའི་རྒྱུ་མཚན་ཡོད་དེ། ཁམས་གོང་མའི་རྣམ་སྨིན་གྱི་ཕུང་པོ་
འཕེན་བྱེད་ཀྱི་ལས་རྣམས་རྣམ་གཡེངས་ཀྱིས་མི་གཡོ་བས་ན། དེ་ལྟར་བརྗོད་
པའི་ཕྱིར། འགྲུབ་བྱེད་ཀྱི་ལས་དང་། འཕེན་བྱེད་ཀྱི་ལས་རྣམས་རྣམ་སྨིན་ཁམས་
དང་ས་གཞན་དུ་མི་གཡོ་བ་སྟེ། མི་འབྱིན་པས་ན་མི་གཡོ་བའི་ལས་ཞེས་བརྗོད་
པའི་ཕྱིར། འདོད་པའི་ལས་རྣམས་ལ་གཡོ་བའི་ལས་ཞེས་བརྗོད་པའི་རྒྱུ་མཚན་
ཡོད་དེ། འདོད་པར་སྦྱིན་པ་རླབས་པོ་ཆེ་བཏང་བའི་འབྲས་བུ་ལོངས་སྤྱོད་ཕུན་
སུམ་ཚོགས་པ་དེ། གཏོང་བ་པོ་ཚུལ་ཁྲིམས་རྣམ་པར་དག་པ་དང་ལྡན་ན་བདེ་
འགྲོའི་རྟེན་ལ་འབྱུང་ལ། ཚུལ་ཁྲིམས་འཆལ་བའི་དབང་གིས་ངན་འགྲོའི་རྟེན་
ལ་འབྱུང་བར་སྲིད་པའི་ཕྱིར། ཁམས་གོང་མའི་རྣམ་སྨིན་འགྲུབ་བྱེད་དང་རྫོགས་
བྱེད་ཀྱི་ལས་རྣམས་རྣམ་སྨིན་ཁམས་དང་ས་གཞན་དུ་མི་གཡོ་བའི་དོན་ཡང་བསམ་
གཏན་དང་པོས་དངོས་གཞི་སྙོམས་འཇུག་དག་པ་བ་ཆུང་ཆུང་ངུ་སྒོམ་པའི་རྣམ་
སྨིན་གྱི་འབྲས་བུ་ཚངས་རིས་ཁོ་ནར་འབྱུང་བ་དང་། བསམ་གཏན་གྱི་སྤེལ་སྒོམ་
གྱི་ནང་ཚན་དུ་གྱུར་བའི་བསམ་གཏན་དང་པོའི་དངོས་གཞིའི་སྙོམས་འཇུག་དག་
335



པ་བའི་རྣམ་སྨིན་གྱི་འབྲས་བུ་དེ་གནས་གཙང་ཁོ་ནར་འབྱུང་བ་ལྟ་བུ་ཡིན་ཏེ།
མཛོད་ལས། བསོད་ནམས་བསོད་ནམས་མིན་མི་གཡོ། །བསོད་ནམས་འདོད་
ཁམས་དགེ་བའི་ལས། །མི་གཡོ་གོང་མ་ལས་སྐྱེས་པའི། །གང་ཕྱིར་ས་ནི་དེ་
དག་ཏུ། །ལས་རྣམས་སྨིན་ཕྱིར་མི་གཡོའི་ཕྱིར། །ཞེས་གསུངས་པའི་ཕྱིར།
ཟག་མེད་ཀྱི་ལས་ནི། ཉོན་མོངས་པའི་ཀུན་ནས་བསླངས་པ་མ་ཡིན་པར་མ་རིག་
བག་ཆགས་ཀྱི་སའམ་ཤེས་སྒྲིབ་ཙམ་ལ་བརྟེན་ནས་བྱུང་ཞིང་། ཀུན་སློང་གི་རྩོལ་
བ་ཕྲ་མོར་གྱུར་བའི་སེམས་བྱུང་སེམས་པ་ཞིག་ཟག་མེད་ཀྱི་ལས་ལ་འཇོག དེ་
ཉན་ཐོས་དགྲ་བཅོམ་པ་དང་དག་ས་ལ་གནས་པའི་སེམས་དཔའ་རྣམས་གཞན་
དོན་དུ་འཁོར་བར་སྐྱེ་བ་ལེན་པའི་རྒྱུར་དགོས་པར། རྒྱུད་བླ་རྩ་འགྲེལ་ལ་སོགས་
ལས་བཤད་དོ། །ཟག་མེད་དང་ལས་ཀྱི་གཞི་མཐུན་ཡིན་པ་ཙམ་གྱིས་ཟག་མེད་
ཀྱི་ལས་སུ་མི་འཇོག་སྟེ། རྒྱུད་བླ་མ་ལས། ཟག་མེད་མངོན་པར་འདུ་བྱེད་པའི།།
གཡུང་དྲུང་ཕྱིར་ན་ཟག་པ་མེད། །ཅེས་དང་། རྣམ་བཤད་སྙིང་པོ་རྒྱན་ལས།
དེ་འདྲ་དུས་གཅིག་ཏུ་ལན་གཅིག་བྱེད་པ་ཡང་། འབད་མེད་ལྷུན་གྲུབ་དུ་འབྱུང་
བ་ལ་རག་ལས་ཤིང་། མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་ཀྱང་
སྤངས་ནས་སླར་མི་ལྡང་བའི་ཚུལ་གྱིས་ཞི་བའི་དབྱིངས་སུ་སྙོམས་པར་འཇུག་
པ་ལ་ལྟོས་པ་ཁོ་ན་ཡིན་ནོ། །ཞེས་ཆོས་སྐུ་མངོན་དུ་བྱས་པ་ན། ཟག་མེད་ཀྱི་
ལས་སྤངས་དགོས་པར་བཤད་པའི་ཕྱིར། ཟག་བཅས་དང་ཟག་མེད་གང་རུང་
མ་ཡིན་པའི་ལས་ནི་མཉམ་གཞག་རྣམ་པར་མི་རྟོག་པའི་ཡེ་ཤེས་ཀྱི་ངོ་བོར་གྱུར་
336



བའི་སེམས་བྱུང་སེམས་པ་དང་། སངས་རྒྱས་པའི་སེམས་བྱུང་སེམས་པ་ལྟ་བུ་
ཡིན་ནོ། །ཡང་ལས་ལ་དབྱེ་ན། བྱས་ལ་མ་བསགས་པའི་ལས། བསགས་ལ་
མ་བྱས་པའི་ལས། བྱས་བསགས་གཉིས་ཀ་ཚང་བའི་ལས། བྱས་བསགས་གཉིས་
ཀ་མ་ཚང་བའི་ལས་དང་བཞི་ལས། དང་པོ་ནི། རྨི་ལམ་དུ་བྱས་པའི་ལས་ལྟ་
བུ༈ གཉིས་པ་ནི། སྲོག་གཅོད་ཀྱི་ལས་ཀྱི་སྦྱོར་བ་བྱས་ཏེ་ཕ་རོལ་པོ་ལ་མཚོན་
བསྣུན་ཀྱང་ཕ་རོལ་པོ་མ་ཤི་བའི་ལས་ལྟ་བུ། གསུམ་པ་ནི། བསམ་བཞིན་དུ་
སྲོག་གཅོད་ཀྱི་ལས་བྱས་ཏེ་མཐར་ཐུག་གྲུབ་པའི་ལས་ལྟ་བུ། བཞི་པ་ནི། སྲོག་
གཅོད་ཀྱི་སྦྱོར་བ་ཡིད་ལ་བསམ་ཏེ། དེ་རྗེས་འདུན་པ་ལོག་པའི་ལས་ལྟ་བུའོ། །ཡང་
དེ་ལ་དབྱེ་ན། སྡོམ་པའི་ལས་དང་སྡོམ་མིན་གྱི་ལས་དང་བར་མའི་ལས་དང་
གསུམ་ལས། དང་པོ་ནི། སྡོམ་པའི་ངོ་བོར་གྱུར་བའི་ལས་ལྟ་བུ། གཉིས་པ་
ནི༑ རང་རྒྱུད་ལ་སྡོམ་པ་མཐའ་དག་སྐྱེ་བ་ལ་བར་དུ་གཅོད་པར་བྱེད་ཅིང་། སྡིག་
པ་རྒྱུན་ཆགས་སུ་འབྱུང་བའི་ལས་ལྟ་བུ། དེ་སུའི་རྒྱུད་ལ་ཡོད་ན་བཤན་པ་དང་
བཙོན་བསྲུང་གི་རྒྱུད་ལ་ཡོད། གསུམ་པ་ནི། བར་མ་རབ་བྱུང་གི་ཚུལ་ཁྲིམས་
ལྟ་བུ། རྩོད་པ་སྤོང་བ་ལ། མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་
གཉིས་ཀ་སྤང་ན་ཟག་མེད་ཀྱི་ལས་སྤངས་པས་ཁྱབ་པར་ཐལ། སངས་རྒྱས་
འཕགས་པས་ཟག་མེད་ཀྱི་ལས་སྤངས་པའི་ཕྱིར། རྟགས་ཁས། འདོད་ན། སངས་
རྒྱས་འཕགས་པ་ཆོས་ཅན། ལས་སྤངས་པར་ཐལ། ལས་དང་ཉོན་མོངས་གཉིས་
ཀ་སྤངས་པའི་ཕྱིར། ཟེར་ན། མི་མཚུངས་སོ། །འདོད་མི་ནུས་ཏེ། དེའི་རྒྱུད་
337



ལ་ལས་ཡོད་པའི་ཕྱིར། མ་གྲུབ་ན། དེར་ཐལ། དེའི་རྒྱུད་ལ་ལུས་ངག་ཡིད་
གསུམ་གྱི་སྡོམ་པའི་ལས་ཡོད་པའི་ཕྱིར། ཁོ་ན་རེ། བདེ་འགྲོའི་ཡང་སྲིད་འཕེན་
བྱེད་ཀྱི་ལས་དང་། ངན་འགྲོའི་ཡང་སྲིད་འཕེན་བྱེད་ཀྱི་ལས་གཉིས་ཆོས་ཅན།
མཚན་ཉིད་ཕྱི་མ་དེར་ཐལ། གཉིས་པ་འདུ་བྱེད་ཀྱི་རྟེན་འབྲེལ་ཡིན་པའི་ཕྱིར་
ཏེ༑ ལས་དེ་གཉིས་ཀ་རེ་རེ་ནས་དེའི་ནང་ཚན་དུ་གྱུར་བའི་འདུ་བྱེད་ཀྱི་རྟེན་འབྲེལ་
ཡིན་པའི་ཕྱིར། འདོད་ན། དེ་ཆོས་ཅན། རང་གི་འཕངས་འབྲས་སུ་གྱུར་
བའི་ཡང་སྲིད་ཕྱི་མ་ཡོད་པར་ཐལ། འདོད་པའི་ཕྱིར། འདོད་ན། བདེ་འགྲོའི་
སྲིད་པ་དང་། ངན་འགྲོའི་སྲིད་པའི་གཞི་མཐུན་ཡོད་པར་ཐལ། འདོད་པའི་
ཕྱིར། འདོད་ན། བདེ་འགྲོའི་སྲིད་པ་དང་། ངན་འགྲོའི་སྲིད་པ་གཉིས་ཆོས་
ཅན། བདེ་འགྲོའི་སྲིད་པའི་ལས་ཀྱི་འཕངས་འབྲས་ཡིན་པར་ཐལ། དེ་གཉིས་
ཀའི་འཕངས་འབྲས་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་ངན་འགྲོའི་
སྲིད་པའི་འཕེན་བྱེད་ཀྱི་ལས་ཀྱི་འཕངས་འབྲས་ཡིན་པའི་ཕྱིར་ཏེ། ཆོས་ཅན་
དེ་ཡིན་པའི་ཕྱིར་ན་མ་ཁྱབ། འོ་ན། ཁྱོད་རང་ལ། མེ་དུ་གཉིས་ཀའི་དངོས་
འབྲས་ཆོས་ཅན། མེའི་དངོས་འབྲས་ཡིན་པར་ཐལ། ཆོས་ཅན་དེ་ཡིན་པའི་
ཕྱིར། ཁྱབ་པ་ཁས། འདོད་ན། དེ་ཆོས་ཅན། དུ་བའི་དུས་ན་ཡོད་པར་ཐལ་
ལོ༑ ༑འདོད་མི་ནུས་ཏེ། དུ་བའི་དངོས་འབྲས་ཡིན་པའི་ཕྱིར་ཏེ། དེ་ཆོས་
ཅན་དེ་ཡིན་པའི་ཕྱིར།
338



གསུམ་པ་རྣམ་ཤེས་ཀྱི་རྟེན་འབྲེལ་བཤད་པ།
གསུམ་པ་རྣམ་ཤེས་ཀྱི་རྟེན་འབྲེལ་བཤད་པ་ལ། དགག་བཞག་གཉིས་ལས།
དང་པོ་ནི། ཁ་ཅིག་གིས། རང་དང་རྟེན་འབྲེལ་ཚར་གཅིག་ཏུ་གཏོགས་པའི་
འཕེན་བྱེད་ཀྱི་ལས་ཀྱི་ནུས་པ་མཐུ་ཅན་དུ་གྱུར་བའི་གནས་སྐབས་ཀྱི་གཙོ་བོ་ཡིད་
ཀྱི་རྣམ་རིག་གང་ཞིག རྣམ་སྨིན་བྱུང་མ་ཟིན་པའི་འཕེན་བྱེད་ལས་ཀྱི་བག་
ཆགས་འཛིན་པ་དེ་གསུམ་པ་རྣམ་ཤེས་ཀྱི་རྟེན་འབྲེལ་གྱི་མཚན་ཉིད་ཟེར་ན། ཤེས་
བྱ་ཆོས་ཅན། མིར་སྐྱེ་འགྱུར་གྱི་འཕེན་བྱེད་ཀྱི་ལས་ཀྱི་བག་ཆགས་འཛིན་པའི་
རྣམ་ཤེས་ཀྱི་རྟེན་འབྲེལ་ཡིན་ན། མིར་སྐྱེ་བའི་ཆ་རྐྱེན་དུ་གྱུར་བའི་རྣམ་ཤེས་
ཀྱི་རྟེན་འབྲེལ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་
ན༑ དུད་འགྲོར་སྐྱེ་བ་འཕེན་བྱེད་ཀྱི་ལས་ཀྱི་བག་ཆགས་འཛིན་པའི་རྣམ་ཤེས་
ཀྱི་རྟེན་འབྲེལ་ཡིན་ན། དུད་འགྲོའི་སྐྱེ་བའི་ཆ་རྐྱེན་དུ་གྱུར་བའི་རྣམ་ཤེས་ཀྱི་རྟེན་
འབྲེལ་ཡིན་དགོས་པར་ཐལ། འདོད་པའི་ཕྱིར། འདོད་ན། མིར་སྐྱེ་བའི་རྣམ་
ཤེས་ཀྱི་རྟེན་འབྲེལ་དང་། དུད་འགྲོར་སྐྱེ་བའི་རྣམ་ཤེས་ཀྱི་རྟེན་འབྲེལ་གྱི་གཞི་
མཐུན་ཡོད་པར་ཐལ། སྔ་ཕྱི་གཉིས་ཀ་ལ་འདོད་པ་གང་ཞིག ཡིད་ཀྱི་རྣམ་
ཤེས་གཅིག་གི་སྟེང་དུ་འཕེན་བྱེད་ཀྱི་ལས་ཀྱི་བག་ཆགས་དུ་མ་ཡོད་པ་སྲིད་པའི་
ཕྱིར། གཉིས་པ་གྲུབ་སྟེ། མིའི་རྟེན་དུ་དགེ་མི་དགེའི་ལས་ཀྱི་བག་ཆགས་དུ་
མ་ཡོད་པར་སྲིད་པའི་ཕྱིར། འདོད་ན། མིར་སྐྱེ་བའི་འཕེན་བྱེད་ཀྱི་ལས་དང༌།
339



དུད་འགྲོ་སྐྱེ་བའི་འཕེན་བྱེད་ཀྱི་ལས་ཀྱི་གཞི་མཐུན་ཡོད་པར་ཐལ། འདོད་པའི་
ཕྱིར། འདོད་མི་ནུས་ཏེ། མིར་སྐྱེ་བ་འཕེན་བྱེད་ཀྱི་ལས་ཡིན་ན། དགེ་བ་ཡིན་
དགོས། དུད་འགྲོའི་སྐྱེ་བ་འཕེན་བྱེད་ཀྱི་ལས་ཡིན་ན་མི་དགེ་བ་ཡིན་དགོས་པའི་
ཕྱིར། བྱས་པ་ལ་ཁོ་ན་རེ། དེ་གཉིས་ཀྱི་གཞི་མཐུན་ཡོད་པར་ཐལ། མིར་སྐྱེ་
འགྱུར་གྱི་ལས་ཀྱི་བག་ཆགས་འཛིན་པའི་རྟེན་འབྲེལ་དང་། དུད་འགྲོར་སྐྱེ་འགྱུར་
གྱི་ལས་ཀྱི་བག་ཆགས་འཛིན་པའི་རྟེན་འབྲེལ་གྱི་གཞི་མཐུན་ཡོད་པའི་ཕྱིར། ཁྱབ་
སྟེ༑ མིར་སྐྱེ་འགྱུར་གྱི་རྣམ་ཤེས་ཀྱི་རྟེན་འབྲེལ་དང་། དུད་འགྲོར་སྐྱེ་འགྱུར་
གྱི་རྣམ་ཤེས་ཀྱི་རྟེན་འབྲེལ་གྱི་གཞི་མཐུན་ཡོད་ན། ལས་དེ་གཉིས་ཀའི་གཞི་མཐུན་
ཡོད་དགོས་པའི་ཕྱིར། ཟེར་ན་མ་ཁྱབ། འདོད་ན། མིར་སྐྱེ་བའི་ལས་ཀྱི་བག་
ཆགས་བསྒོས་མ་ཐག་པའི་གཙོ་བོ་རྣམ་རིག་དང་། དུད་འགྲོར་སྐྱེ་འགྱུར་གྱི་འཕེན་
བྱེད་ཀྱི་ལས་ཀྱི་བག་ཆགས་བསྒོས་མ་ཐག་པའི་གཙོ་བོ་རྣམ་རིག་གི་གཞི་མཐུན་
ཡོད་པར་ཐལ། མིར་སྐྱེ་འགྱུར་གྱི་རྣམ་ཤེས་ཀྱི་རྟེན་འབྲེལ་དང་། དུད་འགྲོར་
སྐྱེ་འགྱུར་གྱི་རྣམ་ཤེས་ཀྱི་རྟེན་འབྲེལ་གྱི་གཞི་མཐུན་ཡོད་པའི་ཕྱིར། རྟགས་ཁས།
ཁོ་ན་རེ། མཚན་ཉིད་དེ་འཐད་པར་ཐལ། མིའི་རྟེན་ལ་ལྷར་སྐྱེ་འགྱུར་གྱི་ལན་
གྲངས་གཞན་ལ་མྱོང་འགྱུར་གྱི་ལས་བསགས། དེའི་རྗེས་ལས་གཞན་གྱི་དབང་
གིས་ངན་སོང་སུ་སྐྱེ་བ་བླངས། དེའི་རྗེས་སྔར་གྱི་ལས་དེའི་དབང་གིས་ལྷར་སྐྱེ་
བ་བླངས་བ་དེའི་ཚེ་ན། ངན་སོང་བའི་རྒྱུད་ལ་ལྷར་སྐྱེ་བའི་རྣམ་ཤེས་ཀྱི་རྟེན་འབྲེལ་
ཡོད་པའི་ཕྱིར། ལྷར་སྐྱེ་བའི་རྣམ་ཤེས་ཀྱི་རྟེན་འབྲེལ་དེ་ལྷའི་སྲིད་པའི་རྟེན་འབྲེལ་
340



མངོན་དུ་མ་གྱུར་གྱི་བར་དུ་འབྱུང་བའི་ཕྱིར། རྟེན་འབྲེལ་མདོ་འགྲེལ་ལས། འདུ་
བྱེད་ཀྱི་རྐྱེན་གྱི་རྣམ་པར་ཤེས་པ་ཞེས་པའི་རྣམ་པར་ཤེས་པ་དེ་གང་གི་བར་དུ་འབྱུང་
ཅེ་ན། སྲིད་པ་ལ་ཐུག་གི་བར་དུའོ། །ཞེས་གསུངས་པའི་ཕྱིར། ཟེར་ན་མ་
ཁྱབ། དེར་འདོད་པ་དང་ས་མཚུངས་ཀྱི་སྐབས་སུ། མ་རིག་པ་དང་། རྣམ་
ཤེས་ཀྱི་རྟེན་འབྲེལ་གཉིས་ལས་གང་དུ་གསོགས་པའི་བསགས་སར་གཏོགས་ཟེར་
ན་ནང་འགལ་ཏེ། བསམ་གཏན་དང་པོའི་རྟེན་ལ་བསམ་གཏན་བཞི་བར་སྐྱེ་འགྱུར་
གྱི་ལན་གྲངས་གཞན་ལ་མྱོང་འགྱུར་གྱི་ལས་བསགས། དེའི་རྗེས་སུ་ལས་གཞན་
གྱི་དབང་གིས་ངན་སོང་དུ་སྐྱེ་བའི་ཚེ། ངན་སོང་བའི་རྒྱུད་ལ་བསམ་གཏན་བཞི་
པར་སྐྱེ་བའི་རྣམ་ཤེས་ཀྱི་རྟེན་འབྲེལ་ཡོད་པར་ཐལ། མིའི་རྟེན་ལ་ལྷར་སྐྱེ་བའི་
ལན་གྲངས་གཞན་ལ་མྱོང་འགྱུར་གྱི་ལས་བསགས། དེའི་རྗེས་སུ་ལས་གཞན་
གྱི་དབང་གིས་ངན་སོང་དུ་སྐྱེ་བ་བླངས་པའི་ཚེ་ངན་སོང་བ་དེའི་རྒྱུད་ལ་ལྷར་སྐྱེ་
བའི་རྣམ་ཤེས་ཀྱི་རྟེན་འབྲེལ་ཡོད་པའི་ཕྱིར། རྟགས་ཁས། འདོད་ན། དེའི་
རྒྱུད་ལ་བསམ་གཏན་དང་པོའི་སས་བསྡུས་ཀྱི་སེམས་ཡོད་པར་ཐལ། དེའི་རྒྱུད་
ལ་བསམ་གཏན་དང་པོའི་རྟེན་ལ་བསགས་པའི་བསམ་གཏན་བཞི་བར་སྐྱེ་འགྱུར་
གྱི་རྣམ་ཤེས་ཀྱི་རྟེན་འབྲེལ་ཡོད་པ་གང་ཞིག དེ་བསམ་གཏན་དང་པོའི་སས་
བསྡུས་ཡིན་པའི་ཕྱིར། རྟགས་རྣམས་རིམ་བཞིན་སོང་། འདོད་ན། དེ་འདྲ་
བའི་ངན་སོང་བ་ཡིན་ན། བསམ་གཏན་དང་པོའི་སས་བསྡུས་ཀྱི་སེམས་རྒྱུད་
ལྡན་གྱི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། ངན་
3



སོང་བ་ཡིན་ན། དེ་རྒྱུད་ལྡན་ཡིན་དགོས་པར་ཐལ། འདོད་པའི་ཕྱིར། གཞན་
ཡང་རྣམ་ཤེས་ཀྱི་རྟེན་འབྲེལ་ལ་རྣམ་ཤེས་ཚོགས་དྲུག་ཡོད་པར་ཐལ། རྟེན་འབྲེལ་
མདོ་འགྲེལ་ལས། འདུ་བྱེད་ཀྱི་རྐྱེན་གྱིས་རྣམ་པར་ཤེས་པ་གང་ཞེ་ན། མིག་
གི་རྣམ་པར་ཤེས་པ་དང་། དེ་བཞིན་དུ། རྣ་བ་དང་། སྣ་དང་། ལྕེ་དང་། ལུས་
དང་། ཡིད་ཀྱི་རྣམ་པར་ཤེས་པའོ། །ཞེས་གསུངས་པའི་ཕྱིར་ན། མ་ཁྱབ།
གཞན་ཡང་། རང་དུས་སུ་ནུས་པ་མཐུ་ཅན་དུ་གྱུར་བའི་རྣམ་ཤེས་ཀྱི་རྟེན་འབྲེལ་
ཡིན་ན། འཕེན་བྱེད་ལས་ཀྱི་ནུས་པ་མཐུ་ཅན་དུ་གྱུར་བའི་གནས་སྐབས་ཀྱི་གཙོ་
བོ་རྣམ་རིག་ཡིན་དགོས་པར་ཐལ། འཕེན་བྱེད་ཀྱི་ལས་དེ་འཕེན་བྱེད་ཀྱི་ལས་
ཀྱི་ནུས་པ་མཐུ་ཅན་དུ་གྱུར་བའི་གནས་སྐབས་ཀྱི་གཙོ་བོ་རྣམ་རིག་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། རྣམ་ཤེས་ཀྱི་རྟེན་འབྲེལ་དེ་རང་དུས་སུ་རང་
འབྲས་སྐྱེད་པ་ལ་ནུས་པ་མཐུ་ཅན་ཡིན་པའི་ཕྱིར། ཁ་ཅིག་གིས། རྒྱུ་དུས་ཀྱི་
རྣམ་ཤེས་ཀྱི་རྟེན་འབྲེལ་དང་། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་གཉིས་
ཀ་རྣམ་ཤེས་ཀྱི་རྟེན་འབྲེལ་ཡིན་ཟེར་ན། མི་འཐད་དེ། རྣམ་ཤེས་ཀྱི་རྟེན་འབྲེལ་
ཡིན་ན། རྒྱུ་དུས་ཀྱི་རྣམ་ཤེས་ཀྱི་རྟེན་འབྲེལ་ཡིན་དགོས་པའི་ཕྱིར། མ་གྲུབ་
ན༑ དེར་ཐལ། དེ་ཡིན་ན། ཡན་ལག་གསུམ་པའི་རྣམ་ཤེས་ཀྱི་རྟེན་འབྲེལ་
ཡིན་དགོས་པའི་ཕྱིར། བྱས་པ་ལ་ཁོ་ན་རེ། གསེར་འཕྲེང་དང་ལམ་རིམ་ཆེ་
ཆུང་སོགས་ལས། རྣམ་ཤེས་ཀྱི་རྟེན་འབྲེལ་ལ་རྒྱུ་དུས་ཀྱི་རྣམ་ཤེས་ཀྱི་རྟེན་
འབྲེལ་དང་། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་གཉིས་སུ་བཤད་པ་དེ་མི་
342



ན
འཐད་པར་ཐལ། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་མེད་པའི་ཕྱིར། རྟགས་
ཁས། ཟེར་ན་མ་ཁྱབ། ཀུན་ལས་བཏུས་ལས། རྣམ་ཤེས་ཀྱི་རྟེན་འབྲེལ་ཡིན་
ན༑ འཕེན་བྱེད་ཀྱི་ཡན་ལག་ཡིན་པས་ཁྱབ་པར་བཤད་པ་དེ་མི་འཐད་པར་ཐལ།
དེ་ཡིན་ན། འཕེན་བྱེད་ཀྱི་ཡན་ལག་ཡིན་པའི་མ་ཁྱབ་པའི་ཕྱིར། མ་གྲུབ་ན།
དེར་ཐལ། དེ་དང་འཕངས་འབྲས་ཀྱི་གཞི་མཐུན་ཡོད་པའི་ཕྱིར། མ་གྲུབ་ན་
དེར་ཐལ། འབྲས་དུས་ཀྱི་རྣམ་ཤེས་ཀྱི་རྟེན་འབྲེལ་ཡོད་པའི་ཕྱིར། རྟགས་ཁས།
རང་གི་ལུགས་ནི། རང་དང་རྟེན་འབྲེལ་ཚར་གཅིག་ཏུ་གཏོགས་པའི་འཕེན་བྱེད་
ལས་ཀྱི་བག་ཆགས་སྒོས་མ་ཐག་པའི་གཙོ་བོ་ཡིད་ཀྱི་རྣམ་རིག ཡན་ལག་
བཅུ་གཉིས་ཀྱི་ནང་ཚན་དུ་གྱུར་བའི་རྣམ་ཤེས་ཀྱི་རྟེན་འབྲེལ་གྱི་མཚན་ཉིད། དེ་
དང་རྣམ་ཤེས་ཀྱི་རྟེན་འབྲེལ་དོན་གཅིག
བཞི་བ་མིང་གཟུགས་ཀྱི་རྟེན་འབྲེལ་བཤད་པ།
བཞི་བ་མིང་གཟུགས་ཀྱི་རྟེན་འབྲེལ་བཤད་པ་ལ། མཚན་ཉིད་དང་དབྱེ་བ་གཉིས་
ལས། དང་པོ་ནི། རང་དང་རྟེན་འབྲེལ་ཚར་གཅིག་ཏུ་གཏོགས་པའི་འཕེན་
བྱེད་ལས་ཀྱི་འཕངས་འབྲས་ཀྱང་ཡིན། སྐྱེ་སྲིད་དུ་ཉིང་འཚམས་སྦྱར་མ་ཐག་
པ་ནས་བཟུང་སྟེ་དབང་པོ་དྲུག་ཚང་བར་མ་དོད་པའི་གོང་གི་ཕུང་པོའི་རིགས་སུ་
གནས་པ་ཡང་ཡིན་པའི་གཞི་མཐུན་པར་གྱུར་བའི་ཀུན་ནས་ཉོན་མོངས་ཕྱོགས་
343



ཀྱི་རྟེན་འབྲེལ་དེ། རྫུས་སྐྱེས་ལས་གཞན་པའི་མིང་གཟུགས་ཅི་རིགས་པའི་རྟེན་
འབྲེལ་གྱི་མཚན་ཉིད། དེ་ལ་དབྱེ་ན། དེར་གྱུར་བའི་མིང་གི་རྟེན་འབྲེལ་དང་
གཟུགས་ཀྱི་རྟེན་འབྲེལ་གཉིས་ལས། དང་པོ་ནི། མངལ་སྐྱེས་ཀྱི་དབང་དུ་བྱས་
ན༑ ཚུར་མཐོང་ཐ་མལ་བ་མངལ་དུ་ཉིང་མཚམས་སྦྱར་མ་ཐག་པ་ནས་བཟུང་
སྟེ༑ དབང་པོ་དྲུག་ཚང་བར་མ་དོད་པའི་གནས་སྐབས་ཀྱི་རྣམ་སྨིན་གྱི་འབྲས་
བུར་གྱུར་བའི་ཚོར་བ་སོགས་ཕུང་པོ་ལྷག་མ་བཞི་ལྟ་བུ། གཉིས་པ་ནི། དེའི་
གནས་སྐབས་ཀྱི་གཟུགས་ཀྱི་ཕུང་པོ་ལྟ་བུ། མིའི་དབང་དུ་བྱས་ན། མིར་ཆགས་
པའི་གནས་སྐབས་ཀྱི་ཚོར་བ་སོགས་ཕུང་པོ་ཕྱི་མ་བཞི་མིང་གི་རྟེན་འབྲེལ་དང་།
དེའི་གནས་སྐབས་ཀྱི་གཟུགས། གཟུགས་ཀྱི་རྟེན་འབྲེལ་ཡིན་ནོ། །འོ་ན། མིར་
ཆགས་པ་དང་མིར་མ་ཆགས་པའི་ཁྱད་པར་གང་ཞེ་ན། མི་ལ་གནས་སྐབས་བཅུ་
ཡོད་དོ། །མངལ་གྱི་གནས་སྐབས་ཟླ་བ་ཕྱེད་དང་ལྔ་ཡན་ཆད་མིར་ཆགས་པར་
འཇོག་ཅིང་། དེ་ཡང་གནས་སྐབས་ལྔ་ནི། མེར་མེར་བོ། ནུར་ནུར་བོ། ལྟར་
ལྟར་བོ། འཁྲང་འགྱུར་རྐང་ལག་འགྱུས་པ་རྣམས་སོ། །བཙས་པའི་གནས་སྐབས་
ལྔ་ནི། བྱིས་པ། གཞོན་ནུ། དར་མ། དར་ཡོལ། རྒད་པོ་རྣམས་སོ། །
344



ཡན་ལག་ལྔ་བ་དང་དྲུག་པ་བདུན་པ་བཅས་ཀྱི་
ངོ་བོ་སོགས་བཤད་པ།
རང་དང་རྟེན་འབྲེལ་ཚར་གཅིག་ཏུ་གཏོགས་པའི་འཕེན་བྱེད་ལས་ཀྱི་འཕངས་
འབྲས་ཀྱང་ཡིན། དབང་པོ་དྲུག་ཚང་བར་དོད་པ་ནས་བཟུང་སྟེ། ཡུལ་དབང་
རྣམ་ཤེས་གསུམ་འདུས་ནས་ཡུལ་གྱི་འགྱུར་བ་སྤྱོད་མི་ནུས་པའི་གནས་སྐབས་
ཀྱི་ཕུང་པོའི་རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་བའི་ཀུན་ནས་
ཉོན་མོངས་ཕྱོགས་ཀྱི་རྟེན་འབྲེལ་དེ། རྫུས་སྐྱེས་ལས་གཞན་པའི་སྐྱེ་མཆེད་དྲུག་
ཅི་རིགས་པའི་རྟེན་འབྲེལ་གྱི་མཚན་ཉིད། དེ་ལ་དབྱེ་ན། མིག་གི་སྐྱེད་མཆེད་
ནས་ཡིད་ཀྱི་བར་དྲུག་ཡོད། རང་དང་རྟེན་འབྲེལ་ཚར་གཅིག་ཏུ་གཏོགས་པའི་
འཕེན་བྱེད་ལས་ཀྱི་འཕངས་འབྲས་ཀྱང་ཡིན། ཡུལ་དབང་རྣམ་ཤེས་གསུམ་འདུས་
ནས་ཡུལ་གྱི་འགྱུར་བ་སྤྱོད་ནུས་པ་ནས་བཟུང་སྟེ། ཚོར་བ་བདེ་སྡུག་བཏང་སྙོམས་
གསུམ་གྱི་རྒྱུ་ཟས་གོས་ལ་སོགས་པ་ཤེས་མི་ནུས་པའི་གནས་སྐབས་ཀྱི་ཕུང་པོའི་
རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་བའི་ཀུན་ནས་ཉོན་མོངས་
ཕྱོགས་ཀྱི་རྟེན་འབྲེལ་དུ་གྱུར་བའི་སེམས་བྱུང་དེ། དྲུག་པ་རེག་པའི་རྟེན་འབྲེལ་
གྱི་མཚན་ཉིད། དེ་ལ་དབྱེ་ན། དེར་གྱུར་བའི་མིག་གི་འདུས་ཏེ་རེག་པ་ནས་
ཡིད་ཀྱི་འདུས་ཏེ་རེག་པའི་བར་དྲུག་གོ། །རང་དང་རྟེན་འབྲེལ་ཚར་གཅིག་ཏུ་
གཏོགས་པའི་འཕེན་བྱེད་ལས་ཀྱི་འཕངས་འབྲས་ཀྱང་ཡིན། ཚོར་བ་བདེ་སྡུག་
345



བཏང་སྙོམས་གསུམ་གྱི་རྒྱུ་ཤེས་ནུས་པ་ནས་བཟུང་སྟེ། སེམས་གདུང་བར་མ་
ཅི་རིགས་སུ་ཉམས་སུ་མྱོང་བའི་གནས་སྐབས་ཀྱི་ཕུང་པོའི་རིགས་སུ་གནས་པ་
ཡང་ཡིན་པའི་གཞི་མཐུན་པར་གྱུར་བའི་སེམས་བྱུང་། བདུན་པ་ཚོར་བའི་རྟེན་
འབྲེལ་གྱི་མཚན་ཉིད། དེ་ལ་དབྱེ་ན། མིག་གི་འདུས་ཏེ་རེག་པ་ལས་བྱུང་བའི་
ཚོར་བ་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བའི་བར་དྲུག་ཡོད།
ཡན་ལག་དེ་དག་གི་མཚན་ཉིད་ལ་རྩོད་པ་སྤོང་བ།
དེ་ལ་ཁོ་ན་རེ། རྫུས་སྐྱེས་ཀྱི་མིང་གཟུགས་ཀྱི་རྟེན་འབྲེལ་ཡོད་པར་ཐལ། དེའི་
མཚན་ཉིད་ཀྱི་ཟུར་དུ་རྫུས་སྐྱེས་ལས་གཞན་པ་ཞེས་སྨོས་པ་ལ་དགོས་པ་ཡོད་པའི་
ཕྱིར། འདོད་ན། རྟེན་འབྲེལ་མདོ་འགྲེལ་ལས། རྫུས་ཏེ་སྐྱེ་བ་ལ་ནི་རྣམ་པར་
ཤེས་པའི་རྐྱེན་གྱིས་སྐྱེད་མཆེད་དྲུག་ཅེས་བྱའི། རྣམ་པར་ཤེས་པའི་རྐྱེན་གྱིས་
མིང་དང་གཟུགས་ཞེས་མི་བྱའོ། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར་ཟེར་ན་མ་ཁྱབ་བོ། །ཁོ་ན་རེ། རྫུས་སྐྱེས་ཀྱི་མིང་གཟུགས་ཀྱི་རྟེན་
འབྲེལ་ཆོས་ཅན། མིང་གཟུགས་ཀྱི་རྟེན་འབྲེལ་མ་ཡིན་པར་ཐལ། སྐྱེད་མཆེད་
དྲུག་གི་རྟེན་འབྲེལ་ཡིན་པའི་ཕྱིར། ཟེར་ན་མ་ཁྱབ། མ་གྲུབ་ན། དེ་ཆོས་ཅན།
སྐྱེད་མཆེད་དྲུག་གི་རྟེན་འབྲེལ་ཡིན་པར་ཐལ། རང་དང་རྟེན་འབྲེལ་ཚར་གཅིག་
ཏུ་གཏོགས་པའི་འཕེན་བྱེད་ལས་ཀྱི་འཕངས་འབྲས་ཀྱང་ཡིན། དབང་པོ་དྲུག་
346



ཚང་བར་དོད་པ་ནས་བཟུང་སྟེ། ཡུལ་དབང་རྣམ་ཤེས་གསུམ་འདུས་ནས་ཡུལ་
གྱི་འགྱུར་བ་སྤྱོད་མི་ནུས་པའི་གནས་སྐབས་ཀྱི་ཕུང་པོའི་རིགས་སུ་གནས་པ་ཡང་
ཡིན་པའི་གཞི་མཐུན་པར་གྱུར་བའི་ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དང་པོ་གང་ཞིག ཕྱི་
མ་ཡིན་པའི་ཕྱིར། དང་པོ་དངོས། ཕྱི་མ་གྲུབ་སྟེ། དེ་ཆོས་ཅན། དེ་ཡིན་པའི་
ཕྱིར་ཏེ། རྫུས་སྐྱེས་ལ་དབང་པོ་དྲུག་ཅིག་ཆར་དུ་འབྱུང་བའི་ཕྱིར་ཟེར་ན། མངལ་
དུ་ཉིང་མཚམས་སྦྱར་མ་ཐག་པའི་གནས་སྐབས་ཀྱི་རྣམ་སྨིན་གྱི་ཕུང་པོ་ཆོས་ཅན།
མིང་གཟུགས་ཀྱི་རྟེན་འབྲེལ་མ་ཡིན་པར་ཐལ། སྐྱེ་བའི་རྟེན་འབྲེལ་ཡིན་པའི་
ཕྱིར། ཁྱབ་པ་འགྲིག རྟགས་གྲུབ་སྟེ། མིང་གཟུགས་ཀྱི་རྟེན་འབྲེལ་དང་སྐྱེ་
བའི་རྟེན་འབྲེལ་གཉིས་གཅིག་ཆར་དུ་འབྱུང་བའི་ཕྱིར། འདོད་མི་ནུས་ཏེ། མིང་
གཟུགས་ཀྱི་རྟེན་འབྲེལ་གཅིག་ཡོད་པའི་ཕྱིར། གཞན་ཡང་། འཕངས་འབྲས་
དང་གྲུབ་འབྲས་འགལ་བར་ཐལ། མིང་གཟུགས་ཀྱི་རྟེན་འབྲེལ་དང་། སྐྱེ་བའི་
རྟེན་འབྲེལ་འགལ་བའི་ཕྱིར། རྟགས་ཁས། འདོད་ན། སྐྱེ་རྒ་གཉིས་ཀྱི་རྟེན་
འབྲེལ་ཆོས་ཅན། གྲུབ་འབྲས་མ་ཡིན་པར་ཐལ། འཕངས་འབྲས་ཡིན་པའི་
ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། འཕངས་འབྲས་ཡིན་པར་
ཐལ། རང་དང་རྟེན་འབྲེལ་ཚར་གཅིག་ཏུ་གཏོགས་པའི་ཡན་ལག་དང་པོ་གསུམ་
གྱི་འཕངས་འབྲས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་
དེའི་འབྲས་བུ་གང་ཞིག དེ་གསུམ་ཁྱོད་འཕེན་བྱེད་ཀྱི་རྒྱུ་ཡིན་པའི་ཕྱིར། གཞན་



ཡང་། མིང་གཟུགས་ནས་ཚོར་བའི་བར་གྱི་རྟེན་འབྲེལ་ཆོས་ཅན། འཕངས་
འབྲས་མ་ཡིན་པར་ཐལ། གྲུབ་འབྲས་ཡིན་པའི་ཕྱིར། མ་གྲུབ་ན། དེ་ཆོས་
ཅན། གྲུབ་འབྲས་ཡིན་པར་ཐལ། རང་དང་རྟེན་འབྲེལ་ཚར་གཅིག་ཏུ་གཏོགས་
པའི་སྲེད་ལེན་སྲིད་པ་གསུམ་གྱི་གྲུབ་འབྲས་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཁྱོད་དེའི་འབྲས་བུ་གང་ཞིག དེ་གསུམ་ཁྱོད་འགྲུབ་
བྱེད་ཀྱི་རྒྱུ་ཡིན་པའི་ཕྱིར། བྱས་པ་ལ། ཁོ་ན་རེ། འཕངས་འབྲས་དང་གྲུབ་
འབྲས་འགལ་བར་ཐལ། འཕེན་བྱེད་ཀྱི་རྒྱུ་དང་འགྲུབ་བྱེད་ཀྱི་རྒྱུ་འགལ་བའི་
ཕྱིར་ཟེར་ན། དེ་ལ་ཁ་ཅིག དེ་གཉིས་མི་འགལ་ཏེ། སྲིད་པའི་རྟེན་འབྲེལ་
དེ༑ དེ་གཉིས་ཀ་ཡིན་པའི་ཕྱིར་ཏེ། དེ་འཕེན་བྱེད་ཀྱི་རྒྱུ་ཡིན་པའི་ཕྱིར་ཏེ། རྣམ་
འགྲེལ་ལས། མི་ཤེས་སྲིད་པའི་རྒྱུ་ཡིན་ཡང་། །མ་བརྗོད་སྲིད་པ་ཉིད་བཤད་
དོ༑ ༑རྒྱུ་ནི་འཕེན་པར་བྱེད་པའི་ཕྱིར། །ཞེས་གསུངས་པའི་ཕྱིར། ཟེར་ན་མ་
ཁྱབ། འོ་ན། འཕེན་བྱེད་ཀྱི་ལས་དང༌། འགྲུབ་བྱེད་ཀྱི་ལས་མི་འགལ་བར་
ཐལ། འཕེན་བྱེད་ཀྱི་རྒྱུ་དང་འགྲུབ་བྱེད་ཀྱི་རྒྱུ་གཉིས་མི་འགལ་བའི་ཕྱིར། རྟགས་
ཁས། འདོད་ན། བསམ་གཏན་དང་པོར་སྐྱེ་བ་འཕེན་བྱེད་ཀྱི་ལས་དང་། བསམ་
གཏན་དང་པོར་སྐྱེ་བ་འགྲུབ་བྱེད་ཀྱི་ལས་གཉིས་མི་འགལ་བར་ཐལ། འདོད་
པའི་ཕྱིར། འདོད་ན། མི་འཐད་དེ། བསམ་གཏན་དང་པོར་སྐྱེ་བ་འཕེན་བྱེད་
ཀྱི་ལས་ཡིན་ན། བསམ་གཏན་དང་པོའི་ཉེར་སྡོགས་ཡིན་དགོས། བསམ་གཏན་
དང་པོའི་སྐྱེ་བ་འགྲུབ་བྱེད་ཀྱི་ལས་ཡིན་ན། བསམ་གཏན་དང་པོའི་དངོས་གཞི་
348



སྙོམས་འཇུག་ཡིན་དགོས་པའི་ཕྱིར། དེས་ན་འཕངས་འབྲས་དང་། གྲུབ་འབྲས་
མི་འགལ་ཡང་འཕེན་བྱེད་ཀྱི་རྒྱུ་དང་། འགྲུབ་བྱེད་ཀྱི་རྒྱུ་གཉིས་འགལ་བྱས་པ་
ལ༑ ཁོ་ན་རེ། ཡན་ལག་དང་པོ་གསུམ་ཆོས་ཅན། འཕེན་བྱེད་ཀྱི་རྒྱུ་མ་ཡིན་
པར་ཐལ། འགྲུབ་བྱེད་ཀྱི་རྒྱུ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་
ཆོས་ཅན། དེར་ཐལ། རང་དང་རྟེན་འབྲེལ་ཚར་གཅིག་ཏུ་གཏོགས་པའི་སྐྱེ་
ན་གཉིས་འགྲུབ་བྱེད་ཀྱི་རྒྱུ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཁྱོད་དེའི་རྒྱུད་གང་ཞིག དེ་གཉིས་ཁྱོད་ཀྱི་གྲུབ་འབྲས་ཡིན་པའི་ཕྱིར།
ཁྱབ་སྟེ། རང་དང་རྟེན་འབྲེལ་ཚར་གཅིག་ཏུ་གཏོགས་པའི་ཡན་ལག་དང་པོ་
གསུམ་གྱི་འབྲས་བུ་གང་ཞིག དེ་གསུམ་འཕེན་བྱེད་ཀྱི་རྒྱུ་ཡིན་ན། རང་
དང་རྟེན་འབྲེལ་ཚར་གཅིག་ཏུ་གཏོགས་པའི་ཡན་ལག་དང་པོ་གསུམ་གྱི་འཕངས་
འབྲས་ཡིན་དགོས་པའི་ཕྱིར། ཟེར་ན། མི་མཚུངས་སོ། །གཞན་ཡང་། སྲེད་
ལེན་སྲིད་པ་གསུམ་གྱི་རྟེན་འབྲེལ་ཆོས་ཅན། འགྲུབ་བྱེད་ཀྱི་རྒྱུ་མ་ཡིན་པར་ཐལ།
འཕེན་བྱེད་ཀྱི་རྒྱུ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་
དང་རྟེན་འབྲེལ་ཚར་གཅིག་ཏུ་གཏོགས་པའི་མིང་གཟུགས་ནས་ཚོར་བའི་བར་
གྱི་འཕེན་བྱེད་ཀྱི་རྒྱུ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
དེའི་རྒྱུ་གང་ཞིག་དེ་རྣམས་འཕངས་འབྲས་ཡིན་པའི་ཕྱིར་ཟེར་ན། མི་མཚུངས་
སོ༑ ༑གཞན་ཡང་ཡན་ལག་དང་པོ་གསུམ། སྐྱེ་རྒ་གཉིས་འགྲུབ་བྱེད་ཀྱི་རྒྱུ་
ཡིན་པར་ཐལ། ཡན་ལག་དང་པོ་གསུམ་གྱི་ཕྱི་མ་གཉིས་འགྲུབ་བྱེད་ཀྱི་རྒྱུ་ཡིན་
349



པའི་ཕྱིར། རྟགས་ཁས། འགྲུབ་བྱེད་ཀྱི་རྒྱུ་འབྲས་ལ་ཉེ་བའི་རྒྱུ་འབྲས་ཞེས་
བཤད་པ་མི་འཐད་པར་ཐལ། འདོད་པ་གང་ཞིག དེ་གཉིས་ཀྱི་བར་དུ་ཚོར་
བ་བཏང་སྙོམས་ལ་སོགས་པའི་ཚོར་བ་སྲིད་པའི་ཕྱིར། ཁོ་ན་རེ། རྫུས་སྐྱེས་
ཀྱི་སྐྱེ་མཆེད་དྲུག་གྱི་རྟེན་འབྲེལ་ཆོས་ཅན། རང་དང་རྟེན་འབྲེལ་ཚར་གཅིག་
ཏུ་གཏོགས་པའི་མིང་གཟུགས་ཀྱི་རྟེན་འབྲེལ་ལས་བྱུང་བར་ཐལ། སྐྱེ་མཆེད་
དྲུག་གི་རྟེན་འབྲེལ་ཡིན་པའི་ཕྱིར། ཁྱབ་སྟེ། རྟེན་འབྲེལ་མདོ་འགྲེལ་ལས། མིང་
དང་གཟུགས་ཀྱི་སྐྱེ་མཆེད་དྲུག་ཅེས་བྱའོ། །ཞེས་གསུངས་པའི་ཕྱིར་ཟེར་ན། མ་
ཁྱབ་སྟེ། དེ་དེ་དང་དུས་མཉམ་ཡིན་པའི་ཕྱིར། ཁོ་ན་རེ། མིང་གཟུགས་ཀྱི་
རྟེན་འབྲེལ་གྱི་ཡིན་པ་མེད་པར་ཐལ། མིང་གཟུགས་ཅི་རིགས་པའི་རྟེན་འབྲེལ་
གྱི་མཚན་ཉིད་ཅེས་སྨོས་པ་ལ་དགོས་པ་ཡོད་པའི་ཕྱིར། ཟེར་ན་མ་ཁྱབ། བྱས་
པ་ལ་ཁོ་ན་རེ། འོ་ན། མིང་གཟུགས་ཅི་རིགས་པའི་རྟེན་འབྲེལ་ཡིན་ན། མིང་
གཟུགས་ཀྱི་རྟེན་འབྲེལ་ཡིན་དགོས་པར་ཐལ། མ་ཁྱབ་པ་དེའི་ཕྱིར། འདོད་
ན༑ གཟུགས་མེད་ཁམས་ན། མིང་གཟུགས་ཀྱི་རྟེན་འབྲེལ་ཡོད་པར་ཐལ།
གཟུགས་མེད་ཁམས་ན་མིང་གཟུགས་ཅི་རིགས་པའི་རྟེན་འབྲེལ་ཡོད་པའི་ཕྱིར། །
ཁྱབ་པ་ཁས། དེ་བཞིན་དུ། སྐྱེ་མཆེད་དྲུག་གི་རྟེན་འབྲེལ་ལ་ཟེར་ན་ཡང་། རིགས་
འདྲེས་མ་ཁྱབ་མཚམས། མངལ་དུ་ཉིང་མཚམས་སྦྱར་མ་ཐག་པའི་གནས་སྐབས་
ཀྱི་རྣམ་སྨིན་གྱི་ཕུང་པོ་ཆོས་ཅན། མིང་གཟུགས་ཀྱི་རྟེན་འབྲེལ་ཡིན་པར་ཐལ།
དབང་པོ་དྲུག་ཚང་བར་དོད་མ་ཐག་པའི་མིག་སོགས་དབང་པོ་དྲུག་སྐྱེ་མཆེད་དྲུག་
350



གི་རྟེན་འབྲེལ་ཡིན་པའི་ཕྱིར། བྱས་པ་ལ་ཁོ་ན་རེ། མངལ་དུ་ཉིང་མཚམས་
སྦྱར་མ་ཐག་པའི་ཕུང་པོ་ལྔ་ཆོས་ཅན། མིང་གི་རྟེན་འབྲེལ་ཡིན་པར་ཐལ། མིང་
གཟུགས་ཀྱི་རྟེན་འབྲེལ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
ཤེས་པ་ཡིན་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ། འོ་ན།
མིང་གཟུགས་ཀྱི་ལྡོག་པ་ཡིན་ན། མིང་གི་ལྡོག་པ་ཡིན་དགོས་པར་ཐལ། མ་
ཁྱབ་མཚམས་ལ། ཁྱབ་པ་ཡོད་པའི་ཕྱིར། རྟགས་ཁས། ཁོ་ན་རེ། མངལ་དུ་
ཉིང་མཚམས་སྦྱར་ནས་དབང་པོ་དྲུག་ཚང་བར་དོད་མ་ཐག་པའི་མིག་སོགས་
དབང་པོ་དྲུག་ཆོས་ཅན། མིག་གི་རྟེན་འབྲེལ་ཡིན་པར་ཐལ། སྐྱེ་མཆེད་དྲུག་
གི་རྟེན་འབྲེལ་ཡིན་པའི་ཕྱིར། ཟེར་ན་ཡང་སྔར་བཞིན་སྒྲིག་གོ། །ཁ་ཅིག་གིས།
མིང་གཟུགས་ཀྱི་རྟེན་འབྲེལ་རྒྱུད་ལ་ལྡན་པའི་ལྷག་བཅས་མྱང་འདས་པ་ཡོད་ཟེར་
ན༑ མངལ་དུ་ཉིང་མཚམས་སྦྱར་མ་ཐག་པའི་རྣམ་སྨིན་གྱི་ཕུང་པོ་ལྔ་ལ་གནས་
པའི་ལྷག་བཅས་མྱང་འདས་པ་ཡོད་པར་ཐལ། དམ་བཅའ་འཐད་པའི་ཕྱིར།
འདོད་ན། ལས་ཉོན་གྱི་དབང་གིས་མངལ་དུ་སྐྱེས་མ་ཐག་པའི་ལྷག་བཅས་མྱང་
འདས་པ་ཡོད་པར་ཐལ། འདོད་པའི་ཕྱིར། འདོད་ན། ལས་ཉོན་གྱི་དབང་
གིས་འཁོར་བར་སྐྱེ་བ་ལེན་པའི་ལྷག་བཅས་མྱང་འདས་པ་ཡོད་པར་ཐལ་ལོ། །
གཞན་ཡང་སྐྱེ་བའི་རྟེན་འབྲེལ་ལ་གནས་པའི་ལྷག་བཅས་མྱང་འདས་པ་ཡོད་པར་
ཐལ། དམ་བཅའ་འཐད་པའི་ཕྱིར། འདོད་ན། སྐྱེ་སྲིད་ལ་གནས་པའི་ལྷག་
བཅས་མྱང་འདས་པ་ཡོད་པར་ཐལ། འདོད་པའི་ཕྱིར། འདོད་ན། སྲིད་པ་ལ་
351



གནས་པའི་ལྷག་བཅས་མྱང་འདས་པ་ཡོད་པར་ཐལ། འདོད་པའི་ཕྱིར།
ཡན་ལག་བརྒྱད་པ་དང་དགུ་བ་བཅུ་བ་བཅས་ཀྱི་
ངོ་བོ་སོགས་བཤད་པ།
བརྒྱད་པ་སྲེད་པའི་རྟེན་འབྲེལ་བཤད་པ་ལ། རང་དང་རྟེན་འབྲེལ་ཚར་གཅིག་
པའི་ཚོར་བ་གསུམ་པོ་གང་རུང་ལ་སྲེད་པའི་སྒོ་ནས་རང་དང་རྟེན་འབྲེལ་ཚར་
གཅིག་ཏུ་གཏོགས་པའི་འཕེན་བྱེད་ལས་ཀྱི་བག་ཆགས་དང་པོར་གསོས་འདེབས་
པར་བྱེད་པའི་འདོད་ཆགས་ལ་སྲེད་པའི་རྟེན་འབྲེལ་དུ་འཇོག སྤྱིར་སྲེད་པ་
དང་འདོད་ཆགས་དོན་གཅིག སྲེད་པ་ལ་འདོད་སྲེད་འཇིག་སྲེད་སྲིད་སྲེད་
དང་གསུམ་ལས། དང་པོ་ནི། བདེ་བ་དང་འཕྲད་པར་འདོད་པའི་འདོད་ཆགས།
གཉིས་པ་ནི། སྡུག་བསྔལ་དང་བྲལ་བར་འདོད་པའི་འདོད་ཆགས། གསུམ་
ནི༑ རྣམ་སྨིན་གྱི་ཕུང་པོ་ལ་ཆགས་པའི་འདོད་ཆགས་ལྟ་བུ། མངོན་པ་ཁ་གཅིག་
གིས། འདོད་པའི་སས་བསྡུས་ཀྱི་འདོད་ཆགས་ལ་འདོད་སྲེད། ཁམས་གོང་
མའི་སས་བསྡུས་ཀྱི་འདོད་ཆགས་ལ་འཇིག་སྲེད། ཉེར་ལེན་གྱི་ཕུང་པོ་ལ་ཆགས་
པའི་འདོད་ཆགས་ལ་སྲིད་སྲེད་དུ་འཇོག དགུ་པ་ལེན་པའི་རྟེན་འབྲེལ་བཤད་
པ་ནི། སྔར་གྱི་སྲེད་པའི་རྟེན་འབྲེལ་དེ་ལྷག་པར་འཕེལ་ནས་འཕེན་བྱེད་ལས་
ཀྱི་བག་ཆགས་གསོས་འདེབས་པ་ལ་ནུས་པ་མཐུ་ཅན་དུ་གྱུར་བའི་འདོད་ཆགས་
352



ལ་ལེན་པའི་རྟེན་འབྲེལ་དུ་འཇོག དེ་ལ་དབྱེ་ན། དེར་གྱུར་བའི་འདོད་པ་ཉེ་
བར་ལེན་པ། ལྟ་བ་ཉེ་བར་ལེན་པ། ཚུལ་ཁྲིམས་དང་བརྟུལ་ཞུགས་མཆོག་འཛིན་
ཉེ་བར་ལེན་པ། བདག་ཏུ་ལྟ་བ་ཉེ་བར་ལེན་པ་དང་བཞི་ཡོད། དང་པོ་ནི། འདོད་
ཡོན་ལྔ་ལ་ཆགས་པའི་འདོད་ཆགས་ལྟ་བུ། གཉིས་པ་ནི། ལྟ་ངན་དྲུག་ཅུ་རྩ་
གཉིས་ལ་ཆགས་པའི་འདོད་ཆགས་ལྟ་བུ། གསུམ་པ་ནི། ཟས་གཅོད་པ་དང་།
མེ་ལྔ་བརྟེན་པ་ལྟ་བུ་དང་། ཁྱི་ཕག་གི་སྤྱོད་པ་ལ་ཆགས་པའི་འདོད་ཆགས་ལྟ་
བུ༔ བཞི་པ། བདག་ཏུ་འཛིན་པ་དང་། ངའོ་སྙམས་པའི་ལུས་ལ་ཆགས་པའི་
འདོད་ཆགས་ལྟ་བུ། བཅུ་པ་སྲིད་པའི་རྟེན་འབྲེལ་བཤད་པ་ནི། སྔར་བཤད་
པའི་སྲེད་ལེན་གཉིས་ཀྱིས་གསོས་བཏབ་པ་ལ་བརྟེན་ནས། ཡང་སྲིད་འགྲུབ་པར་
བྱེད་པའི་འགྲུབ་བྱེད་ཀྱི་ལས་ལྟ་བུ། བཅུ་པ་སྲིད་པའི་རྟེན་འབྲེལ་དུ་འཇོག སྤྱིར་
སྲིད་པ་དང་འཁོར་བ་དོན་གཅིག སྲིད་པ་ལ་དབྱེ་ན། བར་སྲིད། སྐྱེ་སྲིད།
སྔོན་དུས་ཀྱི་སྲིད་པ། འཆི་སྲིད་དང་བཞི། དང་པོ་ནི། ཚེ་སྔ་མའི་འཆི་སྲིད་
དང་། ཚེ་འདིའི་སྐྱེ་སྲིད་ཀྱི་བར་དུ་བྱུང་བའི་སྲིད་པ་ལྟ་བུ། གཉིས་པ་ནི། མངལ་
སྐྱེས་ཀྱི་དབང་དུ་བྱས་ན། མངལ་དུ་ཉིང་མཚམས་སྦྱར་མ་ཐག་པའི་རྣམ་སྨིན་
གྱི་ཕུང་པོ་ལྟ་བུ། གསུམ་པ་ནི། སྐྱེ་སྲིད་འགྲུབ་པའི་སྐད་ཅིག་གཉིས་པ་ནས།
འཆི་སྲིད་མ་གྲུབ་པའི་བར་གྱི་སྲིད་པ་ལྟ་བུ། སྤྱིར་སྔོན་དུས་ཀྱི་སྲིད་པ་དང་། སྐྱེ་
སྲིད་མི་འགལ་ཏེ། གཟུགས་སུ་ཉེར་འགྲོའི་ཕྱིར་མི་འོངས་སྐྱེ་འདའ་བ་ལ་གསུམ་
དུ་ཕྱེ་བའི་མངོན་པར་འདུ་བྱེད་དང་བཅས་པའི་སྐྱེ་འདའ་བ་དེས་གཟུགས་ཀྱི་སྔོན་
353



དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་ཕྱིར། དེ་ལྟར་ཡིན་ཡང་
སྲིད་པ་ལ་བཞིར་ཕྱེ་བའི་དེ་དང་སྐྱེ་སྲིད་གཉིས་འགལ། དཔེར་ན། ཉོན་མོངས་
དང་ཉེ་ཉོན་མི་འགལ་ཡང་། ཉོན་མོངས་པ་གཉིས་སུ་ཕྱེ་བའི་ཉོན་མོངས་དང་
ཉེ་ཉོན་འགལ་བ་བཞིན་ནོ། །དེས་ན་སྔོན་དུས་ཀྱི་སྲིད་པ་དུ་མ་ཡོད་དེ། སྨན་
ལ་བརྟེན་ནས་བྱུང་བ། ལྷ་རྣམས་ཀྱི་མཐུ་ལ་བརྟེན་ནས་བྱུང་བ། འཁྲིག་པའི་
བསམ་པ་ལ་བརྟེན་ནས་བྱུང་བ། ཁུ་ཁྲག་ལ་བརྟེན་ནས་བྱུང་བ་རྣམས་ཡོད། དང་
པོ་ནི། རྒྱལ་པོ་སྡོང་དུམ་ལྟ་བུ། གཉིས་པ་ནི། སྲིད་སྒྲུབ་ལྟ་བུ། གསུམ་པ་ནི། །
ཤར་ཕྱོགས་མངོན་དགའི་མི་ལྟ་བུ། བཞི་བ་ནི། ལྷོ་འཛམ་བུ་གླིང་གི་མི་ཕལ་
ཆེར་ལྟ་བུ།
བཅུ་གཅིག་པ་སྐྱེ་བའི་རྟེན་འབྲེལ་བཤད་པ།
བཅུ་གཅིག་པ་སྐྱེ་བའི་རྟེན་འབྲེལ་བཤད་པ་ལ། སྔར་བཤད་པའི་སྲིད་པའི་རྟེན་
འབྲེལ་དེའི་མཐུས། སྐྱེ་སྲིད་དུ་ཉངད་མཚམས་སྦྱར་མ་ཐག་པའི་གནས་སྐབས་
ཀྱི་རྣམ་སྨིན་གྱི་ཕུང་པོ། སྐྱེ་བའི་རྟེན་འབྲེལ་དུ་འཇོག དེ་ལ་དབྱེ་ན། དེར་
གྱུར་བའི་རྫུས་སྐྱེས། དྲོད་གཤེར་སྐྱེས། སྒོང་སྐྱེས། མངལ་སྐྱེས་དང་བཞི་
ཡོད། འོ་ན། འགྲོ་བ་གང་ལ་སྐྱེ་གནས་དུ་ཡོད་ཞེ་ན། མི་དང་དུད་འགྲོ་ལ་སྐྱེ་
གནས་བཞི་ཀ་ཡོད། དམྱལ་བ་དང་། ལྷ་དང་། བར་དོ་བ་རྣམས་ལ་རྫུས་སྐྱེས་
354



ཀྱིས་ཁྱབ། ཡི་དྭགས་ཕལ་ཆེ་བ་ལ་རྫུས་སྐྱེས་ཀྱིས་ཁྱབ་ཀྱང་། མངལ་སྐྱེས་ཀྱི་
ཡི་དྭགས་ཡོད་དེ། མཛོད་ལས། དེར་ནི་སྒོང་ང་ལས་སྐྱེས་སོ། །སེམས་ཅན་
སྐྱེ་གནས་བཞི་དག་ཏུ། །མི་དང་དུད་འགྲོ་རྣམ་པ་བཞི། །དམྱལ་བ་པ་དང་ལྷ་
རྣམས་དང་། །སྲིད་པ་བར་མ་རྫུས་ཏེ་སྐྱེས། །ཡི་དྭགས་མངལ་ནས་སྐྱེ་བའང་
ཡིན། །ཞེས་གསུངས་པའི་ཕྱིར། དེས་ན་མི་ལ་རྫུས་སྐྱེས་ཡོད་དེ། བསྐལ་བ་
དང་པོའི་མི་རྫུས་སྐྱེས་ཡིན་པའི་ཕྱིར། མི་ལ་དྲོད་གཤེར་ལས་སྐྱེས་པ་ཡང་ཡོད་
དེ། རྒྱལ་པོ་སྤྱི་བོ་སྐྱེས་དེ་ཡིན་པའི་ཕྱིར། མི་སྒོང་སྐྱེས་ཡོད་དེ། གྲུ་ཆགས་
པའི་ཚོང་པ་དང་ཁྲུང་ཁྲུང་མོ་ལྷན་གཅིག་ཏུ་འགྲོགས་པའི་སྒོ་ང་གཉིས་བྱུང་བ་ལས།
ཁྱེའུ་གཉིས་བྱུང་སྟེ་ཕྱིས་གནས་བརྟན་གྲགས་དང་ཉེ་བའི་གྲགས་གཉིས་བྱུང་བར་
འདུལ་བ་ལུང་ལས་བཤད་པའི་ཕྱིར། དུད་འགྲོ་ལ་སྐྱེ་གནས་གཞི་ཀ་ཡོད་དེ། སྐྱེ་
གནས་བཞི་ལྡན་གྱི་མཁའ་ལྡིང་གིས་སྐྱེ་གནས་བཞི་ལྡན་གྱི་ཀླུ་ཟ་བ་མདོ་ལས་
གསུངས་པའི་ཕྱིར། ཡི་དྭགས་ལ་མངལ་སྐྱེས་ཡོད་དེ། ཡི་དྭགས་རྒན་མོ་ཞིག་
གིས་འཕགས་པ་འཇིག་རྟེན་དབང་ཕྱུག་གི་དྲུང་དུ། འཕགས་པ་བདག་ལ་མཚན་
མོ་བུ་ལྔ་བརྒྱ་དང་ཉིན་མོ་བུ་ལྔ་བརྒྱ་སྐྱེས་ནས་ཟ་བར་འགྱུར་མོད་ཀྱི། འོན་ཀྱང་
བདག་ལ་ཚིམ་པ་མེད། །ཅེས་གསུངས་པའི་ཕྱིར་དང་། རྫུས་སྐྱེས་ལ་རོ་ཟ་རྒྱུ་
མེད་པའི་ཕྱིར། ཁོ་ན་རེ། ལྷ་ལ་རྫུས་སྐྱེས་ཀྱིས་མ་ཁྱབ་པ་ཐལ། རྫུས་སྐྱེས་ལ་
སྐྱེས་པའི་ཚེ་དབང་པོ་ལྔ་དང་། ཡན་ལག་ལྔ་དང་ཉིང་ལག་ལྔ་རྣམས་ཅིག་ཅར་
དུ་འབྱུང་ཞིང་། འཆི་བའི་ཚེ་ཡང་ཅིག་ཅར་དུ་འགག་པར་བཤད་པ་གང་ཞིག
355



གཟུགས་མེད་ཁམས་པའི་ལྷ་ལ་དེ་ལྟར་མེད་པའི་ཕྱིར། ཟེར་ན། མ་ཁྱབ་སྟེ།
དེ་ལྟར་གསུངས་པ་དེ་འདོད་གཟུགས་ཀྱི་ལྷ་གཙོ་ཆེ་བ་ལ་དགོངས་པའི་ཕྱིར། ཁ་
ཅིག གཟུགས་ཁམས་པའི་བར་སྲིད་ཀྱི་སེམས་ཅན་དེ་གཟུགས་ཁམས་པའི་
ལྷ་ཡིན་ཟེར་ན། མི་འཐད་དེ། བར་དོ་བ་དེ། འགྲོ་བ་རིགས་དྲུག་གང་རུང་
གིས་མ་བསྡུས་པའི་ཕྱིར། མདོ་ལས། སྐྱེ་གནས་བཞིས་འགྲོ་བ་རིགས་དྲུག་
བསྡུས་ཀྱང་། འགྲོ་བ་རིགས་དྲུག་གིས་སྐྱེ་གནས་བཞི་མ་བསྡུས་ཏེ། གང་མ་
བསྡུས་ཞེ་ན། སྲིད་པ་བར་མའོ། །ཞེས་གསུངས་པའི་ཕྱིར། འོན་ཀྱང་དེ་གཟུགས་
ཁམས་པའི་གང་ཟག་ཡིན། དེས་གཟུགས་ཁམས་པའི་བར་དོའི་རྟེན་ལ་མྱང་འདས་
མངོན་དུ་བྱེད་ན། གཟུགས་ཁམས་ཀྱི་རྟེན་ལ་མྱང་འདས་མངོན་དུ་བྱེད་པའི་ཁྱབ་
པའི་ཕྱིར། ་
བཅུ་གཉིས་པ་རྒ་ཤིའི་རྟེན་འབྲེལ་བཤད་པ།
བཅུ་གཉིས་པ་རྒ་ཤིའི་རྟེན་འབྲེལ་ནི། སྐྱེ་སྲིད་གྲུབ་པའི་སྐད་ཅིག་གཉིས་པ་ནས་
བཟུང་སྟེ། འཆི་སྲིད་མ་གྲུབ་པའི་བར་གྱི་རྣམ་སྨིན་གྱི་ཕུང་པོ་ན་ཚོད་གཞན་ནས་
གཞན་དུ་འགྱུར་བའི་ཆ་དེ། རྒ་བའི་རྟེན་འབྲེལ་དང་། རྣམ་སྨིན་གྱི་ཕུང་པོའི་
རིགས་མཐུན་དོར་བའི་ཆ་དེ་ཤི་བའི་རྟེན་འབྲེལ་དུ་འཇོག རྒ་ཤི་གཉིས་ལ་
ཡན་ལག་གཅིག་ཏུ་འདྲེན་པའི་རྒྱུ་མཚན་ཡོད་དེ། དེ་གཉིས་ལ་གོ་རིམ་ངེས་པ་
356



མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེས་ན་མ་རྒས་བར་འཆི་བར་
ཡོད་པར་གསུངས་པ་ནི། འཇིག་རྟེན་ན་གྲགས་ཚོད་ལྟར་གྱི་སྐྲ་དཀར་བ་དང་
གཉེར་མ་མང་བ་སོགས་ཀྱི་རྒས་པ་མེད་པར་འཆི་བ་ཡོད་པ་ལ་དགོངས་པ་ཡིན་
གྱི༑ སྤྱིར་མ་རྒས་པར་འཆི་བ་མེད་ཀྱང་། རྒ་ཤིའི་རྟེན་འབྲེལ་དེ། སྐྱེ་སྲིད་
གྲུབ་པའི་སྐད་ཅིག་གཉིས་པ་ནས་བྱུང་བའི་ཕྱིར། མྱ་ངན་དང་སྨྲེ་སྔགས་འདོན་
པ་དང་། སྡུག་བསྔལ་བ་དང་། འཁྲུགས་པ་སོགས་ཡན་ལག་བཅུ་གཉིས་ཀྱི་
ཡན་ལག་ཏུ་མི་འདྲེན་པའི་རྒྱུ་མཚན་ཡོད་དེ། ལས་ཉོན་གྱིས་འཁོར་བར་སྐྱེ་བ་
ལེན་པ་ཐམས་ཅད་ལ་དེ་རྣམས་འབྱུང་བའི་ངེས་པ་མེད་པའི་རྒྱུ་མཚན་གྱི་དེར་
མ་བགྲང་བའི་ཕྱིར། དེ་ངེས་པ་མེད་དེ་ཚུལ་ཁྲིམས་རྣམ་པར་དག་པ་དང་ལྡན་
པའི་དགེ་སློང་འགའ་ཞིག ཡིད་བདེ་བཞིན་དུ་འཆི་བ་ཡོད་པའི་ཕྱིར། དེ་
ལྟར་ཡིན་ཀྱང་དེར་གསུངས་པ་ལ་དགོས་པ་ཡོད་དེ། གདུལ་བྱ་རྣམས་འཁོར་
བ་ལ་སྐྱོ་བ་སྐྱེ་བར་བྱ་བའི་ཆེད་ཡིན་པའི་ཕྱིར། དེས་ན་སྡུག་བསྔལ་གྱི་ཕུང་པོ་
འབའ་ཞིག་པ་འདི་བྱུང་བར་འགྱུར་རོ། །ཞེས་འབའ་ཞིག་པའི་སྒྲ་སྨོས་པ་ལ་དགོས་
པ་ཡོད་དེ། ཉེར་ལེན་གྱི་ཕུང་པོ་ཙམ་ཡོད་ཀྱི། དེ་ལས་དོན་གཞན་པའི་གང་
ཟག་གི་བདག་མེད་དོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། ཁ་ཅིག འདོད་
གཟུགས་ན་མ་རྒས་པར་འཆི་བ་ཡོད་ཀྱང་། གཟུགས་མེད་ཁམས་ན་དེ་འདྲའི་
ཐ་སྙད་མེད་དེ། དེ་ན་རྒས་པའི་རྟེན་འབྲེལ་མེད་པའི་ཕྱིར། མ་གྲུབ་ན། དེར་
ཐལ། དེ་ན་འདུ་བྱེད་རྙིང་པ་དང་དེས་འཕངས་པའི་རྒས་པ་མེད་པའི་ཕྱིར། ཟེར་
357



ན༑ སྐྱོན་མེད་དེ། དེ་ན་འདུ་བྱེད་རྙིང་པ་དང་རྒས་པ་མེད་ཀྱང་རྣམ་སྨིན་གྱི་
ཕུང་པོའི་གནས་སྐབས་གཞན་ནས་གཞན་དུ་འགྱུར་བ་ཡོད་པས། དེ་ན་རྒས་པའི་
རྟེན་འབྲེལ་འཇོག་པའི་ཕྱིར། དེ་ལྟར་ཡང་། གསེར་འཕྲེང་ལས། འདོད་གཟུགས་
གཉིས་ན་ཡན་ལག་བཅུ་གཉིས་ཚང་བར་ཡོད་དེ། གཟུགས་ན་འདུ་བྱེད་རྙིང་པ་
དང་། དེས་འཕངས་པའི་དགེ་བ་ཡོད་ཅིང་། གཞན་ཡང་ཡོད་པས་སོ། །གཟུགས་
མེད་ན་ཡན་ལག་བཞི་པའི་ཕྱེད་དང་ལྔ་བའི་དབང་པོ་དང་པོ་ལྔ་མེད་ཅིང་། གཞན་
རྣམས་ཡོད་པར་ཤེས་པར་བྱའོ། །ཞེས་གསུངས་པའི་ཕྱིར།
ཡན་ལག་བཅུ་གཉིས་པོ་བསྡུ་ཚུལ་བཤད་པ།
གསུམ་པ་བསྡུ་བ་བཤད་པ་ལ། ཡན་ལག་བཞིར་བསྡུ་བ། ཉོན་མོངས་གསུམ་
དུ་བསྡུ་བ། སྡུག་ཀུན་གཉིས་སུ་བསྡུ་བ། རྒྱུ་འབྲས་གཉིས་སུ་བསྡུ་བའོ། །དང་
པོ་ཡན་ལག་བཅུ་གཉིས་པོ་ཐམས་ཅད་ཡན་ལག་བཞིར་བསྡུ་བ་ནི། འཕེན་བྱེད་
ཀྱི་ཡན་ལག་དང་འཕངས་པའི་ཡན་ལག་དང་། མངོན་པར་འགྲུབ་པར་བྱེད་པའི་
ཡན་ལག་དང་། གྲུབ་པའི་ཡན་ལག་དང་བཞིར་འདུས་པ་ཡིན་ཏེ། དེ་ལྟར་ཡང་།
ཀུན་བཏུས་ལས། ཡན་ལག་མདོར་བསྡུས་པ་ཇི་ལྟ་བུ་ཞེ་ན། འཕེན་པར་བྱེད་
པའི་ཡན་ལག་དང་། འཕངས་པའི་ཡན་ལག མངོན་པར་འགྲུབ་པར་བྱེད་
པའི་ཡན་ལག་དང་། མངོན་པར་གྲུབ་པའི་ཡན་ལག་གོ། །འཕེན་བྱེད་ཀྱི་ཡན་
356



ལག་གང་ཞེ་ན། མ་རིག་པ་དང་འདུ་བྱེད་རྣམ་ཤེས་སོ། །འཕངས་པའི་ཡན་
ལག་གང་ཞེ་ན། མིང་དང་གཟུགས་དང་སྐྱེ་མཆེད་དྲུག་དང་། རེག་པ་དང་
ཚོར་བའོ། །འགྲུབ་པར་བྱེད་པའི་ཡན་ལག་གང་ཞེ་ན། སྲེད་པ་དང་། ལེན་པ་
དང་། སྲིད་པའོ། །གྲུབ་པའི་ཡན་ལག་གང་ཞེ་ན། སྐྱེ་བ་དང་རྒ་ཤིའོ། །ཞེས་
གསུངས་པའི་ཕྱིར། གཉིས་པ་ནི། ཡན་ལག་བཅུ་གཉིས་པོ་ཐམས་ཅད་ཉོན་
མོངས་གསུམ་དུ་འདུ་སྟེ། མ་རིག་པ་དང་སྲེད་ལེན་གཉིས་ཏེ་གསུམ་ཉོན་མོངས་
པའི་ཀུན་ནས་ཉོན་མོངས་པར་འདུ། འདུ་བྱེད་དང་སྲིད་པ་གཉིས་ལས་ཀྱི་ཀུན་
ནས་ཉོན་མོངས་པར་འདུ། རྣམ་ཤེས་སོགས་རྟེན་འབྲེལ་ལྷག་མ་བདུན་པོ་དེ། །
སྐྱེ་བའི་ཀུན་ནས་ཉོན་མོངས་པར་འདུ་བའི་ཕྱིར་ཏེ། དབུ་མ་རྟེན་འབྲེལ་སྙིང་
པོ་ལས། དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་བ་ལས་ཡིན་ཏེ།།
ལྷག་མ་བདུན་ནི་སྡུག་བསྔལ་ཡིན། །ཞེས་དང་། མཛོད་ལས། ཉོན་མོངས་
གསུམ་མོ་ལས་གཉིས་སོ། །གཞི་བདུན་དེ་བཞིན་འབྲས་བུའང་ཡིན། །ཞེས་
གསུངས་པའི་ཕྱིར། ཁོ་ན་རེ། ཀུན་བཏུས་ལས། མ་རིག་པ་གང་ཡིན་པ་དང་།
སྲིད་པ་གང་ཡིན་པ་དང་། ལེན་པ་གང་ཡིན་པ་ནི། ཉོན་མོངས་པའི་ཀུན་ནས་
ཉོན་མོངས་པར་འདུའོ། །འདུ་བྱེད་གང་ཡིན་པ་དང་། རྣམ་པར་ཤེས་པ་གང་
ཡིན་པ་དང་། སྲིད་པ་གང་ཡིན་པ་དེ་ནི། ལས་ཀྱི་ཀུན་ནས་ཉོན་མོངས་པར་
འདུའོ། །ལྷག་མ་རྣམས་ནི་ཚེའི་ཀུན་ནས་ཉོན་མོངས་པར་འདུའོ། །ཞེས་རྣམ་
ཤེས་ཀྱི་རྟེན་འབྲེལ་ལས་ཀྱི་ཀུན་ནས་ཉོན་མོངས་པར་འདུ་བར་གསུངས་པ་དང་
359



འགལ་ལོ་ཞེ་ན། སྐྱོན་མེད་དེ། རྣམ་ཤེས་ཀྱི་རྟེན་འབྲེལ་དེ་ལས་ཀྱི་བག་ཆགས་
བགོས་པའི་གཞི་ཡིན་པས་དེ་ལ་ལས་ཀྱི་མིང་གཏགས་ནས་བཤད་པའི་ཕྱིར། དེ་
ལས་མ་ཡིན་ཏེ། དེ་གཙོ་བོའི་སེམས་ཡིན་པའི་ཕྱིར། དེས་ན་སྐྱེ་བའི་ཀུན་ནས་
ཉོན་མོངས་པ། ཚེའི་ཀུན་ནས་ཉོན་མོངས་པ་དང༌། སྡུག་བསྔལ་གྱི་ཀུན་ནས་
ཉོན་མོངས་པ་རྣམས་དོན་གཅིག་གོ། །གསུམ་པ་ནི། ཡན་ལག་བཅུ་གཉིས་པོ་
ཐམས་ཅད་བསྡུ་ན་གཉིས་སུ་འདུ་སྟེ། དང་པོ་གཉིས་དང་སྲེད་ལེན་སྲིད་པ་གསུམ་
ཀུན་ནས་ཉོན་མོངས་པའི་བདེན་པ་དང་། ལྷག་མ་རྣམས་སྡུག་བསྔལ་བདེན་པ་
ཡིན་པའི་ཕྱིར། བཞི་པ་ནི། ཡན་ལག་བཅུ་གཉིས་པོ་ཐམས་ཅད་རྒྱུ་འབྲས་ཚར་
གཉིས་སུ་འདུ་སྟེ། འཕེན་བྱེད་ཀྱི་རྒྱུ་འབྲས་དང་། འགྲུབ་བྱེད་ཀྱི་རྒྱུ་འབྲས
གཉིས་སུ་འདུ་བའི་ཕྱིར། གསུམ་པ་གོ་རིམ་ལ། ཁོ་ན་རེ། མདོ་ལས། ཚོར་
བའི་རྐྱེན་གྱིས་སྲེད་པ་བཤད་པ་མི་འཐད་པར་ཐལ། རྟེན་འབྲེལ་ཚར་གཅིག་
གི་ཚོར་བའི་རྟེན་འབྲེལ་ལས་དེའི་ནང་ཚན་གྱི་སྲེད་པའི་རྟེན་འབྲེལ་མི་འབྱུང་བའི་
ཕྱིར། ཟེར་ན། སྐྱོན་མེད་དེ་རྟེན་འབྲེལ་ཚར་གཞན་གྱི་ཚོར་བ་ལས་དེ་དང་
ཚར་མི་གཅིག་པའི་སྲེད་པ་བྱུང་བ་ལ་དགོངས་པའི་ཕྱིར། ལམ་རིམ་ལས། འགྲུབ་
བྱེད་ཀྱི་སྲེད་པ་དང་། དེ་སྐྱེད་པའི་ཚོར་བ་གཉིས་པོ་རྟེན་འབྲེལ་ཚར་མི་གཅིག་
པའི་ཕྱིར། ཞེས་གསུངས་པའི་ཕྱིར།
360



ཡན་ལག་གི་གྲངས་ངེས་དང་འཕེན་ཚུལ་
འགྲུབ་ཚུལ་སོགས་བཤད་པ།
བཞི་བ་གྲངས་ངེས་ནི། ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་ལ་ཡན་
ལག་བཅུ་གཉིས་སུ་འཇོག་པའི་རྒྱུ་མཚན་ཡོད་དེ། སེམས་ཅན་རྣམས་ལས་ཉོན་
གྱི་དབང་གིས་འཁོར་བར་སྐྱེ་བ་ལེན་པ་ལ་འཕེན་བྱེད་རྒྱུ་འབྲས་དང་འགྲུབ་བྱེད་
རྒྱུ་འབྲས་གཉིས་སུ་ངེས་ཤིང་། འཕེན་བྱེད་ཀྱི་རྒྱུའི་དབང་དུ་བྱས་ནས་ཡན་ལག་
དང་པོ་གསུམ་བཞག གཉིས་པའི་དབང་དུ་བྱས་ནས་མིང་གཟུགས་ནས་ཚོར་
བའི་བར་བཞག འགྲུབ་བྱེད་ཀྱི་རྒྱུའི་དབང་དུ་བྱས་ནས་སྲེད་ལེན་སྲིད་པ་གསུམ་
པོ་དེ་བཞག བཞི་བའི་དབང་དུ་བྱས་ནས་སྐྱེ་རྒའི་རྟེན་འབྲེལ་དེ་བཞག་པའི་
ཕྱིར། དང་པོའི་དབང་དུ་བྱས་ནས་དེ་ལྟར་འཇོག་པའི་རྒྱུ་མཚན་ཡོད་དེ། འཕེན་
བྱེད་ཀྱི་ལས་ཀྱི་དབང་དུ་བྱས་ནས་འདུ་བྱེད་ཀྱི་རྟེན་འབྲེལ་དེ་བཞག་ ལས་
ཀུན་ནས་སློང་བའི་དབང་དུ་བྱས་ནས་མ་རིག་པའི་རྟེན་འབྲེལ་བཞག དེའི་
བག་ཆགས་བགོས་པའི་དབང་དུ་བྱས་ནས་རྣམ་ཤེས་ཀྱི་རྟེན་འབྲེལ་དེ་བཞག་པའི་
ཕྱིར། དེས་ལྷག་མ་རྣམས་ལ་རིགས་འདྲེ། འོ་ན། འཕེན་ཚུལ་དང་འགྲུབ་
ཚུལ་དེ་གང་ཞེ་ན། དེ་ལ་བཞི་ཡོད་དེ། གང་འཕེན་ན་མིང་གཟུགས་ནས་ཚོར་
བའི་བར་འཕེན། གང་གིས་འཕེན་ན་འདུ་བྱེད་ཀྱིས་འཕེན། གང་ལ་བརྟེན་ནས་
འཕེན་ན་མ་རིག་པ་ལ་བརྟེན་ནས་འཕེན། ཚུལ་ཇི་ལྟར་དུ་འཕེན་ན། རྣམ་ཤེས་
361



ཀྱི་སྟེང་དུ་བག་ཆགས་བསྒོས་པའི་དབང་གིས་འཕེན། འཕངས་པའི་དོན་ནི་སྲེད་
ལེན་གྱི་རྐྱེན་དང་ཕྲད་ནས་སྐྱེ་རྒ་སོགས་དང་མིང་སོགས་འགྲུབ་རུང་དུ་བྱེད་པ་
ཡིན་ནོ། །འགྲུབ་ཚུལ་ནི་གསུམ་དུ་ཤེས་པར་བྱས་ཏེ། གང་འགྲུབ་ཅེ་ན་སྐྱེ་རྒ་
གཉིས་འགྲུབ། གང་གིས་འགྲུབ་པར་བྱེད་ཅེ་ན། སྲེད་པའི་རྐྱེན་གྱིས་ལེན་པ་
འགྲུབ་པར་བྱེད། ཚུལ་ཇི་ལྟར་དུ་འགྲུབ་པར་བྱེད་ཅེ་ན། རྣམ་ཤེས་ཀྱི་སྟེང་
དུ་འཕེན་བྱེད་ཀྱི་ལས་ཀྱི་བག་ཆགས་བཞག་པ་དེ་ཉིད་སྲེད་ལེན་གཉིས་ཀྱིས་གསོས་
བཏབ་པ་ལ་བརྟེན་ནས་འགྲུབ་ངེས་སུ་བྱས་པའི་ཚུལ་གྱིས་འགྲུབ་པར་བྱེད་པ་ཡིན་
པའི་ཕྱིར་ཏེ། རྟེན་འབྲེལ་མདོ་འགྲེལ་ལས། གང་གིས་འཕེན་བྱེད་ཇི་ལྟར་འཕེན།།
དེ་འགྲུབ་བྱེད་པ་དེ་ལ་ཡང་། །ཉེས་པ་གང་ཡིན་དེ་དག་རྣམས། །ཡན་ལག་
བཅུ་གཉིས་རྣམས་ཀྱིས་བསྟན། །ཞེས་གསུངས་པའི་ཕྱིར། འོ་ན། ལས་ཉོན་
དབང་གིས་འཁོར་བར་སྐྱེ་བ་ལེན་པ་ལ་རྒྱུ་འབྲས་ཚར་གཉིས་དགོས་ན། ཚར་
གཉིས་པོ་དེ་སྐྱེ་བ་ལེན་ཐེབས་གཅིག་གི་དབང་དུ་བྱས་སམ་གཉིས་ཀྱི་དབང་དུ་བྱེད་
ཅེ་ན། གཅིག་གི་དབང་དུ་བྱས་པ་ཡིན་ཏེ། འཕེན་བྱེད་ལས་ཀྱིས་འཕངས་པ་
དེ་ཉིད་འགྲུབ་བྱེད་ལས་ཀྱིས་འགྲུབ་པར་བྱེད། འགྲུབ་བྱེད་ཀྱི་རྒྱུས་འགྲུབ་པ་
དེ་ཉིད་འཕེན་བྱེད་ཀྱི་རྒྱུས་འཕངས་པའི་ཕྱིར། ཁ་ཅིག་གིས། ཀུན་ནས་ཉོན་
བ་དང་དུས་མཉམ་དུ་འཇུག་པའི་རྣམ་སྨིན་གྱི་ཕུང་པོར་དམིགས་པའི་གཟུགས་
ཕུང་དང་། མ་རིག་པའི་རྟེན་འབྲེལ་དང་མཚུངས་ལྡན་དུ་གྱུར་བའི་གཙོ་སེམས་
36.



རྣམས་ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་ཡིན་གྱི་ཡན་ལག་བཅུ་གཉིས་
པོ་གང་ཡང་མ་ཡིན་པའི་ཕྱིར། ཟེར་ན། ཐར་པ་དོན་གཉེར་གྱི་སྐྱེས་བུའི་གཏན་
ལ་དབབ་བྱའི་གཙོ་བོ་དེ་ལ་བདེན་པ་བཞིར་གྲངས་མ་ངེས་པར་ཐལ། གང་ཟག་
གི་བདག་མེད་དེའི་གཏན་ལ་དབབ་བྱའི་གཙོ་བོ་གང་ཞིག དེ་བདེན་པ་བཞི་
པོ་གང་རུང་མ་ཡིན་པའི་ཕྱིར། འཁོར་གསུམ། ལྔ་བ་རྐྱེན་དུ་འགྱུར་བའི་ཚུལ་
ནི༑ ཡན་ལག་སྔ་མ་སྔ་མ་རྣམས་ཀྱིས་ཕྱི་མ་ཕྱི་མ་རྣམས་ཀྱི་རྐྱེན་བཞི་ཅི་རིགས་
བྱེད་པ་ཡོད་དེ། རིག་པར་གྱུར་བའི་ཡན་ལག་སྔ་མ་སྔ་མས་རིག་པར་གྱུར་བའི་
ཡན་ལག་ཕྱི་མ་ཕྱི་མའི་རྐྱེན་བཞི་ཀ་བྱེད་པ་ཡོད། དེས་གཟུགས་ཅན་དུ་གྱུར་
བའི་ཡན་ལག་ཕྱི་མའི་རྒྱུའི་རྐྱེན་བྱས་པ་ཡོད། སྔ་མའི་གཟུགས་ཅན་དུ་གྱུར་བའི་
ཡན་ལག་གིས་གཟུགས་ཅན་དུ་གྱུར་བའི་ཡན་ལག་ཕྱི་མའི་རྒྱུ་རྐྱེན་དང་བདག་
རྐྱེན་གཉིས་བྱེད་པ་ཡོད། དེས་རིག་པར་གྱུར་བའི་ཡན་ལག་ཕྱི་མའི་དེ་མ་ཐག་
རྐྱེན་མ་གཏོགས། རྐྱེན་ལྷག་མ་གསུམ་བྱེད་པ་ཡོད་དེ། ཀུན་བཏུས་ལས། ཡན་
ལག་རྐྱེན་ཉིད་དུ་རྣམ་པར་བཞག་པ་ཇི་ལྟ་བུ་ཞེ་ན། བག་ཆགས་དང་ཤུགས་དང་།
ཡིད་ལ་བྱེད་པ་དང་ལྷན་ཅིག་ཏུ་བྱུང་བས་ཀྱང་རྐྱེན་ཉིད་དུ་རྣམ་པར་བཞག་གོ།།
ཞེས་གསུངས་པའི་ཕྱིར། དྲུག་པ་རང་རང་གི་བྱེད་ལས་ཡོད་དེ། འདྲ་བའི་བྱེད་
ལས་དང་། མི་འདྲ་བའི་བྱེད་ལས་གཉིས་སུ་ཡོད་པའི་ཕྱིར། གཉིས་པ་ཡོད་
དེ༑ མ་རིག་པས་ཡུལ་གྱི་གནས་ཚུལ་མཐོང་བ་ལ་སྒྲིབ་པའི་སྒོ་ནས་འགྲོ་བ་རྣམས་
ཉོན་མོངས་པར་བྱེད་པ་ནས། སྐྱེ་རྒ་གཉིས་ཀྱིས་སྡུག་བསྔལ་བའི་སྒོ་ནས་འགྲོ་
363



བ་རྣམས་ཉོན་མོངས་པར་བྱེད་པའི་ཕྱིར། དབུས་མཐའ་ལས། སྒྲིབ་པའི་ཕྱིར་
དང་འདེབས་པའི་ཕྱིར། །འཁྲིད་པའི་ཕྱིར་དང་ཀུན་འཛིན་ཕྱིར། །རྫོགས་བྱེད་
ཕྱིར་དང་གསུམ་འཛིན་ཕྱིར། །ཉེར་སྤྱོད་ཕྱིར་དང་སྡུད་པའི་ཕྱིར། །སྦྱོར་བའི་
ཕྱིར་དང་མངོན་སུམ་ཕྱིར། །སྡུག་བསྔལ་ཕྱིར་དང་འགྲོ་ཉོན་མོངས། །ཞེས་
གསུངས་པའི་ཕྱིར།
ཡན་ལག་བཅུ་གཉིས་པོ་ཚེ་དུ་ལ་རྫོགས་ཚུལ་བཤད་པ།
བདུན་པ་ཚེ་དུ་ལ་རྫོགས་པ་ལ། ཁ་ཅིག་གིས། ཡན་ལག་བཅུ་གཉིས་པོ་ཐམས་
ཅད་ཚེ་གཉིས་ཁོ་ན་ལ་རྫོགས་ཏེ། རྒྱུ་དྲུག་པོ་དེ་ཚེ་དང་པོ་དང་། འབྲས་བུ་དྲུག་
པོ་དེ་ཚེ་གཉིས་པོ་ཁོ་ན་ལ་རྫོགས་པའི་ཕྱིར་ཟེར་ན། མིའི་རྟེན་ལ་མ་རིག་པའི་
ཀུན་ནས་སླངས་ནས་ལྷར་སྐྱེ་འགྱུར་གྱི་ལས་བསགས། ལས་ཀྱི་བག་ཆགས་རྣམ་
ཤེས་ཀྱི་སྟེང་དུ་སྒོས་པ་དེ་ཉིད་ཚེ་དེ་ལ་སྲེད་ལེན་གཉིས་ཀྱིས་གསོལ་འདེབས་མ་
ནུས་པར་ལས་གཞན་གྱི་དབང་གིས་ངན་སོང་དུ་སྐྱེས། དེའི་སྐྱེ་བ་ཕྱི་མ་ལ་སྔར་
གྱི་ལས་དེའི་དབང་གིས་ལྷར་སྐྱེ་བ་གཅིག་མེད་པར་ཐལ། དམ་བཅའ་འཐད་
པའི་ཕྱིར། འདོད་ན། ལྷར་སྐྱེ་བའི་ལན་གྲངས་གཞན་ལ་མྱོང་འགྱུར་གྱི་ལས་
མེད་པར་ཐལ། ཁ་ཅིག་གིས། ཡན་ལག་བཅུ་གཉིས་པོ་ཐམས་ཅད་ཚེ་གསུམ་
ཁོ་ན་ལ་ངེས་པར་རྫོགས་ཏེ། ཡན་ལག་དང་པོ་གསུམ་ཚེ་དང་པོ་དང་། སྲེད་
364



ལེན་སྲིད་པ་གསུམ་ཚེ་བར་བ་དང་། འབྲས་བུ་དྲུག་ཚེ་གསུམ་པ་ལ་རྫོགས་པའི་
ཕྱིར། ཟེར་ན། འོ་ན། མིའི་རྟེན་ལ་ཚེ་སྟོད་ལ་མ་རིག་པས་ཀུན་ནས་བསླངས་
ཏེ་ལྷར་སྐྱེ་འགྱུར་གྱི་ལས་བསགས་ཏེ་ལས་ཀྱི་བག་ཆགས་རྣམ་ཤེས་ཀྱི་སྟེང་དུ་
བཞག་པ་དེ་ཉིད་ཚེ་སྨད་ལ་སྲེད་ལེན་གཉིས་ཀྱིས་གསོས་བཏབས་པ་ལ་བརྟེན་ནས་
ལས་ནུས་པ་མཐུ་ཅན་དུ་གྱུར་བའི་སྲིད་པ་འགྲུབ་བྱེད་ཀྱི་སྐྱེ་བ་ཕྱི་མ་ལ་ལྷར་སྐྱེ་
བ་ལེན་པ་གཅིག་མེད་པར་ཐལ། དམ་བཅའ་འཐད་པའི་ཕྱིར། འདོད་ན། ལྷར་
སྐྱེ་གནས་མྱོང་འགྱུར་གྱི་ལས་མེད་པར་ཐལ་ལོ། །ཁ་ཅིག་ཚར་མི་གཅིག་པའི་
ཡན་ལག་བཅུ་གཉིས་ཚེ་གཅིག་ལ་རྫོགས་པ་ཡོད་དེ། ནམ་མཁའ་མཐའ་ཡས་
ནས་རྣམ་ཤེས་མཐའ་ཡས་སུ་སྐྱེས། དེ་ནས་ཅི་ཡང་མེད་དུ་སྐྱེས་པའི་ཚེ་དེ་ཐམས་
ཅད་རྣམ་ཤེས་མཐའ་ཡས་ཀྱི་རྟེན་ལ་རྫོགས་པའི་ཕྱིར་ཏེ། དེའི་ཚེ་ནམ་མཁའ་
མཐའ་ཡས་ནས་རྣམ་ཤེས་མཐའ་ཡས་སུ་སྐྱེ་བའི་འབྲས་བུའི་རྟེན་འབྲེལ་དྲུག་ཀྱང་
རྣམ་ཤེས་མཐའ་ཡས་ཀྱི་རྟེན་ལ་རྫོགས། རྣམ་ཤེས་མཐའ་ཡས་ནས་ཅི་ཡང་མེད་
དུ་སྐྱེས་པའི་ཚེ་རྒྱུ་དྲུག་པོ་ཡང་དེའི་རྟེན་ལ་རྫོགས་པའི་ཕྱིར། འདོད་གཟུགས་
གཉིས་ནས་ཡན་ལག་བཅུ་གཉིས་མྱུར་ནའང་ཚེ་གསུམ་ལ་ངེས་པར་རྫོགས་དགོས་
ཏེ༑ མི་ནས་ཤི་འཕོས་ཏེ་མིར་སྐྱེས་པའི་ཚེ། སྲེད་ལེན་སྲིད་པ་གསུམ་གྱི་ཆ་
གཅིག་སྐྱེ་བ་སྔ་མའི་འཆི་སྲིད་ཀྱི་གནས་སྐབས་ན་ཡོད། ཆ་གཅིག་ཚེ་ཕྱི་མའི་
བར་སྲིད་ན་ཡོད་པའི་ཕྱིར། བུལ་ན་ཚེ་གཉིས་ཕན་ཆད་ལ་རྫོགས་པ་ཡོད་དེ། འདོད་
པའི་རྟེན་ལ་བསམ་གཏན་དང་པོར་སྐྱེ་བའི་ལས་བསགས། དེ་ནས་ལས་གཞན་
365



གྱི་དབང་གིས་ངན་སོང་དུ་སྐྱེ་བ་བླངས་པའི་ཚེ། བསམ་གཏན་དང་པོར་སྐྱེ་བའི་
རྣམ་ཤེས་ཀྱི་རྟེན་འབྲེལ་དེ། ངན་སོང་བའི་རྒྱུད་ལ་ཡོད་པའི་ཕྱིར། མ་གྲུབ་
ན༑ དེར་ཐལ། དེ་ལྟར་རྟེན་འབྲེལ་མདོ་འགྲེལ་ལས་བཤད་པའི་ཕྱིར་ཟེར་ན། །
རྣམ་ཤེས་མཐའ་ཡས་ནས་ཅི་ཡང་མེད་དུ་སྐྱེ་བའི་རྒྱུའི་རྟེན་འབྲེལ་ཡིན་ན། རྣམ་
ཤེས་མཐའ་ཡས་ཀྱི་རྟེན་ལ་འབྱུང་བའི་ཁྱབ་པར་ཐལ། དམ་བཅའ་དང་པོ་དེ་
འཐད་པའི་ཕྱིར། འདོད་མི་ནུས་ཏེ། འདོད་པའི་རྟེན་ལ་རྣམ་ཤེས་མཐའ་ཡས་
ནས་ཅི་ཡང་མེད་དུ་སྐྱེ་བའི་ལས་གསོག་པ་ཡོད་པའི་ཕྱིར། མ་གྲུབ་ན། དེར་
ཐལ། དེའི་རྟེན་ལ་བསམ་གཏན་དང་པོ་ནས་བསམ་གཏན་གཉིས་པར་སྐྱེ་བའི་
ལས་གསོག་པ་ཡོད་པའི་ཕྱིར་ཏེ། དེའི་རྟེན་ལ་གཟུགས་ཁམས་གནས་རིགས་
བཅུ་བདུན་དུ་རིམ་གྱིས་སྐྱེས་པའི་ལས་གསོག་པ་ཡོད་པའི་ཕྱིར། མ་གྲུབ་ན། དེར་
ཐལ། གཟུགས་སུ་ཉེར་འགྲོ་ཕྱི་མི་འོང་གོང་འཕོ་བ་གནས་ཐམས་ཅད་དུ་འཆི་
འཕོ་བ་ཡོད་པའི་ཕྱིར། གཞན་ཡང་མིར་སྐྱེ་བ་འཕེན་བྱེད་ཡིན་ན། ལན་གྲངས་
གཞན་ལ་མྱོང་འགྱུར་གྱི་ལས་ཡིན་དགོས་པར་ཐལ། འདོད་གཟུགས་གཉིས་སུ་
ཇི་ལྟར་མྱུར་ཡང་ཡན་ལག་བཅུ་གཉིས་ཚེ་གསུམ་ལ་རྫོགས་དགོས་པའི་ཕྱིར།
རྟགས་ཁས། འདོད་ན། མིར་སྐྱེ་གནས་མྱོང་འགྱུར་གྱི་ལས་མེད་པར་ཐལ་ལོ།།
，
366



རང་ལུགས་ལ་ཚེ་དུ་ལ་རྫོགས་ཚུལ་དང་དེ་ལ་རྩོད་སྤོང་།
རང་ལུགས་ནི། རྟེན་འབྲེལ་ཡན་ལག་བཅུ་གཉིས་མྱུར་ན་ཚེ་གཉིས་ལ་རྫོགས་
པ་ཡོད་དེ། མིའི་ཚེ་སྟོད་ལ་ལྷར་སྐྱེ་འགྱུར་གྱི་ལས་བསགས། ལས་ཀྱི་བག་ཆགས་
རྣམ་ཤེས་ཀྱི་སྟེང་དུ་བཞག་པ་དེ་ཉིད་ཚེ་སྨད་ལ་སྲེད་ལེན་གཉིས་ཀྱིས་གསོས་བཏབ་
པ་ལ་བརྟེན་ནས་ལས་ནུས་པ་མཐུ་ཅན་དུ་གྱུར་བའི་སྲིད་པ་གྲུབ། དེའི་སྐྱེ་བ་ཕྱི་
མ་ལ་སྔར་གྱི་ལས་དེའི་དབང་གིས་འབྲས་བུ་དྲུག་མངོན་དུ་གྱུར་བ་ཡོད་པའི་ཕྱིར།
ཡན་ལག་བཅུ་གཉིས་ཚེ་གསུམ་ལ་རྫོགས་པ་ཡོད་དེ། མིའི་རྟེན་ལ་ཚེ་སྟོད་ལ་
ལྷར་སྐྱེ་འགྱུར་གྱི་ལས་བསགས། ལས་ཀྱི་བག་ཆགས་རྣམ་ཤེས་ཀྱི་སྟེང་དུ་བཞག་
པ་དེ་ཉིད་ཚེ་སྨད་ལ་གསོས་བཏབ་མ་ནུས་པར། དེའི་སྐྱེ་བ་ཕྱི་མ་གང་རུང་གཅིག་
ཏུ་ལས་དེ་ཉིད་གསོས་བཏབ་པ་ལ་བརྟེན་ནས་ལས་ནུས་པ་མཐུ་ཅན་གྱིས་སྲིད་པ་
གྲུབ་སྟེ། དེའི་སྐྱེ་བ་ཕྱི་མ་ལྷར་སྐྱེས་ཏེ། སྔར་གྱི་ལས་དེའི་དབང་གིས་འབྲས་
བུ་དྲུག་མངོན་དུ་གྱུར་བ་གཅིག་སྲིད་པའི་ཕྱིར། དེ་ཡང་ཀུན་བཏུས་ཀྱི་དར་ཊཱིཀ་
ལས། ཡན་ལག་བཅུ་གཉིས་པོ་འདི་དག་སྐྱེ་གནས་མྱོང་འགྱུར་གྱི་ལས་བསགས་
པ་ཡིན་ན། ཚེ་གཉིས་ལ་རྫོགས་ཤིང་དེ་མ་ཡིན་ན། ཚེ་གསུམ་ལ་རྫོགས་དགོས་
པའི་འཕེན་བྱེད་ཀྱིས་འཕངས་པའི་འབྲས་བུའི་བར་དུ་ཚེ་རབས་གྲངས་ལས་འདས་
པའི་ཆོད་ཀྱང་རྟེན་འབྲེལ་གཞན་གྱི་ཚར་ཡིན་གྱི་དེའི་ཚར་མ་ཡིན་ནོ། །འགྲུབ་
བྱེད་ཀྱི་རྒྱུ་དང་འགྲུབ་པའི་འབྲས་བུའི་བར་དུ་ཚེ་རབས་གཞན་གྱིས་ཆོད་པ་མི་
367



སྲིད་པའི་ཕྱིར། ཞེས་གསུངས་པའི་ཕྱིར། གཞན་ཡང་། དེ་ཐམས་ཅད་ཚེ་
གཉིས་ལ་རྫོགས་པ་ཡོད་དེ། མཚམས་མེད་ཀྱི་ལས་བསགས་པའི་རྣམ་སྨིན་གྱི་
འབྲས་བུ་དེ། སྐྱེ་བ་ཕྱི་མ་དེ་ཉིད་ལ་མྱོང་དགོས་པའི་ཕྱིར། མ་གྲུབ་ན། དེར་
ཐལ། དེ་ལ་མཚམས་མེད་ཀྱི་ལས་ཞེས་སྨོས་པ་ལ་དགོས་པ་ཡོད་པའི་ཕྱིར། དེས་
ན་དེ་ཐམས་ཅད་མྱུར་ན་ཚེ་གཉིས་དང་བུལ་ན་ཚེ་གསུམ་ལ་རྫོགས་དགོས་ཏེ།
འཕེན་བྱེད་རྒྱུ་གསུམ་ངེས་པར་ཚེ་གཅིག་དང་། འགྲུབ་བྱེད་རྒྱུ་གསུམ་ངེས་པར་
ཚེ་གཅིག་དང་། འབྲས་བུ་དྲུག་ངེས་པར་ཚེ་གཅིག་ལ་རྫོགས་པའི་ཕྱིར། བྱས་
པ་ལ། ཁོ་ན་རེ། འཕེན་བྱེད་ཀྱི་ལས་གཅིག་གི་འཕངས་འབྲས་ཡིན་ན། ཚེ་
གཅིག་གིས་བསྡུས་པའི་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་
ན༑ མིའི་སྐྱེ་སྲིད་དང་བར་སྲིད་གཉིས་ཆོས་ཅན། ཚེ་གཅིག་གིས་བསྡུས་པར་
ཐལ། འཕེན་བྱེད་ལས་གཅིག་གི་འཕངས་འབྲས་ཡིན་པའི་ཕྱིར། རྟགས་གྲུབ་
སྟེ༑ མཛོད་ལས། །དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་
ཤ་ཚུགས་ཅན། །ཞེས་གསུངས་པའི་ཕྱིར། འདོད་ན། བར་སྲིད་ནས་ཤི་མ་
འཕོས་པར་སྐྱེ་སྲིད་དུ་སྐྱེ་བ་ལེན་པ་གཅིག་ཡོད་པར་ཐལ་ལོ། །ཟེར་ན། རྩ་བར་
མ་ཁྱབ། བྱས་པ་ལ། འཕེན་བྱེད་ཀྱི་ལས་གཅིག་གི་འཕངས་འབྲས་སུ་གྱུར་
བའི་རྟེན་འབྲེལ་ཡིན་ན། ཚེ་གཅིག་གིས་བསྡུས་པའི་ཁྱབ་པར་ཐལ། འདོད་
པའི་ཕྱིར། འདོད་ན། འཕེན་བྱེད་ཀྱི་ལས་གཅིག་གི་འཕངས་འབྲས་སུ་གྱུར་
བའི་མིའི་སྐྱེ་སྲིད་གཉིས་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་
368



ཆོས་ཅན། འཕེན་བྱེད་ཀྱི་ལས་གཅིག་གི་འཕངས་འབྲས་སུ་གྱུར་བའི་རྟེན་འབྲེལ་
ཡིན་པར་ཐལ། ཆོས་ཅན་དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་
ཕྱིར། མ་གྲུབ་ན། དེར་ཐལ། འཕེན་བྱེད་ཀྱི་ལས་གཅིག་གིས་ལུས་དུ་མ་འཕེན་
པ་ཡོད་པའི་ཕྱིར། ཀུན་ལས་བཏུས་ལས། ལས་གཅིག་གིས་ལུས་གཅིག་འཕེན་
པའི་ལས་ཀྱང་ཡོད། ལས་གཅིག་གིས་ལུས་དུ་མ་འཕེན་པའི་ལས་ཀྱང་ཡོད། ལས་
དུ་མས་ལུས་གཅིག་འཕེན་པའི་ལས་ཀྱང་ཡོད། ལས་དུ་མས་ལུས་དུ་མ་འཕེན་
པའི་ལས་ཀྱང་ཡོད་དོ། །ཞེས་གསུངས། འདིའི་ལན་ལ། མཁས་པ་ཁ་གཅིག་
གིས། དེ་མེད་གསུངས་པ་དེ་མི་འཐད་པར་ཐལ། ལས་གཅིག་གིས་མིའི་ལུས་
དང་དྲི་ཟའི་ལུས་གཉིས་འཕེན་པ་ཡོད་པའི་ཕྱིར། ལས་གཅིག་གིས་མིའི་སྐྱེ་སྲིད་
ཀྱི་ལུས་དང་བར་སྲིད་ཀྱི་ལུས་གཉིས་འཕེན་པ་ཡོད་པ་གང་ཞིག བར་དོའི་
ལུས་ཡིན་ན་དྲི་ཟའི་ལུས་ཡིན་དགོས་པའི་ཕྱིར། དང་པོ་གྲུབ་སྟེ། དེ་ན་འཕེན་
པ་གཅིག་པའི་ཕྱིར། ཞེས་གསུངས་པའི་ཕྱིར། གཉིས་པ་གྲུབ་སྟེ། བར་དོའི་
སེམས་ཅན་ཡིན་ན་དྲི་ཟ་ཡིན་དགོས་པའི་ཕྱིར། མཛོད་ལས། མི་ལྡོག་དེ་ནི་
དྲི་ཟའོ། །ཞེས་གསུངས་པའི་ཕྱིར། ཁོ་ན་རེ། འཕེན་བྱེད་ཀྱི་ལས་གཅིག་གིས་
དང་པོར་ལུས་འཕགས་པོའི་སྐྱེ་བ་འཕེན་པར་བྱེད་ཅིང་། དེས་རྗེས་བ་གླང་སྤྱོད་
ཀྱི་སྐྱེ་བ་འཕེན་པར་བྱེད་པ་ཡོད་པར་ཐལ། ལས་གཅིག་གིས་ལུས་དུ་མ་འཕེན་
པ་ཡོད་པའི་ཕྱིར། རྟགས་ཁས། འདོད་ན། དེ་ཆོས་ཅན། སྐྱེ་གནས་མྱོང་
འགྱུར་གྱི་ལས་ཡིན་པར་ཐལ། རང་གི་རྣམ་སྨིན་གྱི་འབྲས་བུ་སྐྱེ་བ་ཕྱི་མ་ལ་འབྱིན་
369



པའི་ལས་ཡིན་པའི་ཕྱིར། འདོད་མི་ནུས་ཏེ། ལན་གྲངས་གཞན་ལ་མྱོང་འགྱུར་
གྱི་ལས་ཡིན་པའི་ཕྱིར། མ་གྲུབ་ན། དེ་དེར་ཐལ། དེ་རང་གི་རྣམ་སྨིན་གྱི་
འབྲས་བུ་སྐྱེ་བ་གསུམ་པ་ཕན་ཆད་ལ་འབྱིན་པའི་ལས་ཡིན་པའི་ཕྱིར། ཟེར་ན་
གོང་མར་མ་ཁྱབ། འོ་ན། བློ་གྲོས་རྒྱ་མཚོས་ཞུས་པའི་མདོ་ལས། ཇི་ལྟར་རྒྱ་
མཚོ་ཆེ་ནང་ཆུ་ཐིགས་ལྷུང་། །རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་
བྱང་ཆུབ་རྒྱུར་བསྔོས་དགེ་བ་ཡང་། །བྱང་ཆུབ་མ་ཐོབ་བར་དུ་དེ་མི་འཛད། །ཞེས་
གསུངས་པ་དེ་མི་འཐད་པར་ཐལ། རྣམ་སྨིན་གྱི་འབྲས་བུ་ལ་ལོངས་སྤྱོད་པས་
མི་འཛད་པའི་ལས་མེད་པའི་ཕྱིར། མ་གྲུབ་ན་སོང་། དེར་ཐལ། རང་གི་རྣམ་
སྨིན་གྱི་འབྲས་བུ་ལས་རང་གིས་བསགས་པའི་སྐྱེ་བ་ཕྱི་མ་ནས་བཟུང་སྟེ་ཚེ་རབས་
དུ་མའི་བར་དུ་འབྱིན་པའི་ལས་མེད་པའི་ཕྱིར། མ་གྲུབ་ན་སོང་། དེ་ཆོས་ཅན།
སྐྱེ་གནས་མྱོང་འགྱུར་གྱི་ལས་ཡིན་པར་ཐལ། རྟགས་སྔར་བཞིན། འདོད་མི་
ནུས་ཏེ། ལན་གྲངས་གཞན་ལ་མྱོང་འགྱུར་གྱི་ལས་ཡིན་པའི་ཕྱིར་ཏེ། རང་
གི་རྣམ་སྨིན་གྱི་འབྲས་བུ་སྐྱེ་བ་གསུམ་པ་ཕན་ཆད་ལ་འབྱིན་པའི་ལས་ཡིན་པའི་
ཕྱིར། འཁོར་གསུམ། ཡང་ཁོ་ན་རེ། འཕེན་བྱེད་ཀྱི་ལས་གཅིག་གིས་འདོད་
ལྷ་རིགས་དྲུག་ཏུ་སྐྱེ་བ་ལེན་པ་ཡོད་པར་ཐལ། འདོད་པའི་ཕྱིར། འདོད་ན། དེར་
སྐྱེ་བ་བླངས་པའི་སུམ་ཅུ་རྩ་གསུམ་པའི་འབྲས་བུའི་རྟེན་འབྲེལ་དྲུག་དང་། རྒྱལ་
ཆེན་རིགས་བཞིའི་འབྲས་བུའི་རྟེན་འབྲེལ་དྲུག་པོ་དེ་གཉིས་འཕེན་བྱེད་ཀྱི་ལས་
གཅིག་གི་འཕངས་འབྲས་ཡིན་པར་ཐལ། འདོད་པའི་ཕྱིར། འདོད་ན། དེའི་
370



ཚེ་དེ་རྣམས་རྟེན་འབྲེལ་ཚར་གཅིག་ཏུ་གཏོགས་པར་ཐལ། འདོད་པའི་ཕྱིར།
འདོད་ན། དེའི་ཚེ་སུམ་ཅུ་རྩ་གསུམ་པའི་སྐྱེ་བའི་རྟེན་འབྲེལ་ཆོས་ཅན། རང་
དང་རྟེན་འབྲེལ་ཚར་གཅིག་ཏུ་གཏོགས་པའི་རྒ་ཤིའི་རྟེན་འབྲེལ་སྔོན་དུ་སོང་བར་
ཐལ། སྐྱེ་བའི་རྟེན་འབྲེལ་ཡིན་པའི་ཕྱིར། མ་ཁྱབ་ན། མ་སྐྱེས་བར་ཤི་བ་ཡོད་
པར་ཐལ། མ་ཁྱབ་པ་དེའི་ཕྱིར། རྩ་བར་འདོད་མི་ནུས་ཏེ། རང་དང་རྟེན་
འབྲེལ་ཚར་གཅིག་ཏུ་གཏོགས་པའི་རྒྱལ་ཆེན་རིགས་བཞིའི་རྒ་ཤིའི་རྟེན་འབྲེལ་
སྔོན་དུ་སོང་བའི་ཕྱིར་ཏེ། དེའི་ཚེ་སུམ་ཅུ་རྩ་གསུམ་པའི་འབྲས་བུ་དྲུག་དང་།
རྒྱལ་ཆེན་རིགས་བཞིའི་འབྲས་བུ་དྲུག་རྟེན་འབྲེལ་ཚར་གཅིག་ཏུ་གཏོགས་པའི་
ཕྱིར། རྟགས་ཁས། ཟེར་ན། ཐལ་འགྱུར་གསུམ་པ་ལ་མ་ཁྱབ་བོ། །ཁོ་ན་རེ།
དེའི་ཚེ་སུམ་ཅུ་རྩ་གསུམ་པའི་སྐྱེ་བའི་རྟེན་འབྲེལ་དང་རྒྱལ་ཆེན་རིགས་བཞིའི་
སྐྱེ་བའི་རྟེན་འབྲེལ་ཚར་གཅིག་ཏུ་མ་གཏོགས་པར་ཐལ། མ་ཁྱབ་པ་དེའི་ཕྱིར།
འདོད་ན། དེའི་ཚེ་ན་དེ་ཆོས་ཅན། དེ་དང་རྟེན་འབྲེལ་ཚར་གཅིག་ཏུ་གཏོགས་
པར་ཐལ། རང་དང་རྟེན་འབྲེལ་ཚར་གཅིག་ཏུ་གཏོགས་པའི་འདུ་བྱེད་ཀྱི་རྟེན་
འབྲེལ་དེ་དང་། རྟེན་འབྲེལ་ཚར་གཅིག་ཏུ་གཏོགས་པའི་ཕྱིར་ན་མ་ཁྱབ། ཁོ་
ན་རེ། རྒྱལ་ཆེན་རིགས་བཞིར་སྐྱེ་འགྱུར་གྱི་སྲིད་པའི་རྟེན་འབྲེལ་དང་སུམ་ཅུ་
རྩ་གསུམ་དུ་སྐྱེ་འགྱུར་གྱི་སྲིད་པའི་རྟེན་འབྲེལ་གཉིས་མི་འགལ་བར་ཐལ། དེ་
འདྲ་བའི་འདུ་བྱེད་ཀྱི་རྟེན་འབྲེལ་གཉིས་མི་འགལ་བའི་ཕྱིར། ཟེར་ན། མ་ཁྱབ་
བོ༑ ༑གཞན་ཡང་། ཐམས་ཅད་ཡོད་སྨྲའི་གཞུང་བསླབ་བཏུས་སུ་དྲངས་པ་
371.



ལས། དགེ་སློང་དག་དགེ་སློང་གིས་འདི་ལྟ་སྟེ། སྐྲ་དང་སེན་མོའི་མཆོད་རྟེན་
ལ་ཡན་ལག་ཐམས་ཅད་ཀྱིས་ཕྱག་འཚལ་ཏེ་སེམས་དྭང་བར་བྱེད་པ་ལ་ལྟོས།
བཙུན་པ་དེ་ལྟར་ལགས་སོ། །དགེ་སློང་འདིས་ཇི་ཙམ་ཞིག་ནོན་པའི་འོག་དཔག་
ཚད་བརྒྱད་ཁྲི་བཞི་སྟོང་ན་གསེར་གྱི་འཁོར་ལོ་ལ་ཐུག་པའི་བར་ན་བྱེ་མ་ཇི་སྙེད་
ཡོད་པ་དེ་སྙེད་དུ་དགེ་སློང་འདིས་འཁོར་ལོས་བསྒྱུར་བའི་རྒྱལ་སྲིད་སྟོང་འགྱུར་
དུ་ལོངས་སྤྱོད་པར་འགྱུར་རོ། །ཞེས་གསུངས་པ་མི་འཐད་པར་ཐལ། འཕེན་
བྱེད་ཀྱི་ལས་གཅིག་གིས་འཁོར་ལོས་བསྒྱུར་བའི་རྒྱལ་པོའི་སྐྱེ་བ་སྟོང་འཕེན་པ་
མེད་པའི་ཕྱིར། རྟགས་ཁས། གཞན་ཡང་། གསེར་འཕྲེང་ལས། གལ་ཏེ་
བདེན་པ་མཐོང་ལ་འཕེན་པ་མེད་ན་ཕྱིར་མི་འོང་གིས་སྤེལ་མར་བསྒོམས་པས་
གནས་གཙང་དུ་སྐྱེ་བ་མི་རིགས་ཏེ། དེར་སྐྱེ་བ་ལ་བསམ་གཏན་ཟག་མེད་ཐོབ་
དགོས་ལ། སོ་སྐྱེའི་ཚེ་ཟག་མེད་མ་ཐོབ་ལ་འཕགས་པའི་ཚེ་ན་ལས་མི་བསགས་
པའི་ཕྱིར། ཞེ་ན། དེ་ལ་འབྲས་བུ་ཆེ་བར་སྐྱེ་བའི་ལས་ཐོག་མ་མེད་པ་ནས་ཡོད་
ཅིང་། དེ་ཉིད་སྤེལ་མར་བསྒོམས་པས་གནས་གཙང་དུ་སྐྱེ་བའི་རྒྱུར་འགྱུར་བར་
བྱེད་པའི་ཕྱིར་སྐྱོན་མེད་ཅེས། དོན་གསང་རྣམ་བཤད་ལས་བཤད་པ་ལྟར་ཁས་
བླངས་བར་བྱའོ། །ཞེས་གསུངས་པའི་ཕྱིར།
32



ཡན་ལག་བཅུ་གཉིས་པོ་ས་མཚུངས་ཚུལ་བཤད་པ།
བརྒྱད་པ་ས་མཚུངས་པ་ནི། ས་དགུ་པོ་གང་ནས་ཤི་འཕོས་ཀྱང་རུང་། འདོད་
པར་སྐྱེ་བ་ལེན་པའི་ཚེ་ཡན་ལག་བཅུ་གཉིས་པོ་ཐམས་ཅད་ས་མཚུངས་ཏེ། དེ་
ཐམས་ཅད་འདོད་པའི་སས་བསྡུས་ཡིན་པའི་ཕྱིར། ས་དགུ་གང་ནས་ཤི་འཕོས་
ཀྱང་རུང་བསམ་གཏན་དང་པོར་སྐྱེ་བ་ལེན་པའི་ཚེ། མ་རིག་པ་མ་གཏོགས་ཡན་
ལག་ལྷག་མ་རྣམས་ས་མཚུངས་ཏེ། དེ་རྣམས་བསམ་གཏན་དང་པོའི་སས་བསྡུས་
ཡིན་པའི་ཕྱིར། མ་རིག་པ་མི་མཚུངས་ཏེ། དེའི་ཚེ་མ་རིག་པ་འདོད་པའི་སས་
བསྡུས་ཡིན་པའི་ཕྱིར། ས་དགུ་གང་ནས་བསམ་གཏན་གཉིས་པར་སྐྱེ་བའི་ཚེ་
མ་རིག་པ་མ་གཏོགས་ལྷག་མ་རྣམས་ས་མཚུངས་ཏེ། དེ་རྣམས་བསམ་གཏན་
གཉིས་པར་གཏོགས་པའི་ཕྱིར། མ་རིག་པ་མི་མཚུངས་ཏེ། དེའི་ཚེ་མ་རིག་
པ་བསམ་གཏན་དང་པོར་གཏོགས་པའི་ཕྱིར། དེ་བཞིན་དུ་སྲིད་རྩེའི་བར་དུ་རིགས་
འབྲེའོ། །དེ་རྣམས་ཀྱི་སྒྲུབ་བྱེད་ནི། ས་དགུ་གང་ཡང་རུང་བ་ནས་འདོད་པར་
སྐྱེ་བའི་ཚེ། འདུ་བྱེད་ཀྱི་རྟེན་འབྲེལ་འདོད་པའི་སས་བསྡུས་ཡིན་ཏེ། དེ་འདོད་
པའི་རྣམ་སྨིན་གྱི་ཕུང་པོ་འཕེན་བྱེད་གང་ཞིག ས་གཞན་གྱི་ལས་ཀྱིས་ས་གཞན་
གྱི་རྣམ་སྨིན་གྱི་ཕུང་པོ་འཕེན་པ་མེད་པའི་ཕྱིར། དེའི་ཚེ་རྣམ་ཤེས་ཀྱི་རྟེན་འབྲེལ་
འདོད་པའི་སས་བསྡུས་ཡིན་ཏེ། དེ་འདོད་པའི་རྣམ་སྨིན་འཕེན་བྱེད་ལས་ཀྱི་བག་
ཆགས་སྒོས་མ་ཐག་པའི་གཙོ་བོའི་ཡིད་ཀྱི་རྣམ་རིག་ཡིན་པའི་ཕྱིར། དེའི་ཚེ་མིང་
373



གཟུགས་ནས་ཚོར་བའི་བར་གྱི་རྟེན་འབྲེལ་རྣམས་འདོད་པའི་སས་བསྡུས་ཏེ། དེ་
རྣམས་འདོད་པའི་རྣམ་སྨིན་འཕེན་བྱེད་ཀྱི་ལས་ཀྱི་འཕངས་འབྲས་གང་ཞིག ས་
གཞན་གྱི་ལས་ཀྱིས་ས་གཞན་གྱི་རྣམ་སྨིན་འཕེན་པ་མེད་པའི་ཕྱིར། དེའི་ཚེ་སྲེད་
ལེན་གཉིས་འདོད་པའི་སས་བསྡུས་ཏེ། འདོད་པའི་རྣམ་སྨིན་འགྲུབ་བྱེད་ཀྱི་ལས་
གསོས་འདེབས་བྱེད་ཀྱི་ཉོན་མོངས་གང་ཞིག ས་གཞན་གྱི་ཉོན་མོངས་པས་
ས་གཞན་གྱི་རྣམ་སྨིན་འགྲུབ་བྱེད་ཀྱི་ཉོན་མོངས་གསོས་འདེབས་པ་མེད་པའི་ཕྱིར།
དེའི་ཚེ་སྲིད་པའི་རྟེན་འབྲེལ་འདོད་པའི་སས་བསྡུས་ཏེ། དེ་འདོད་པའི་རྣམ་སྨིན་
འགྲུབ་བྱེད་ཀྱི་ལས་གང་ཞིག ས་གཞན་གྱི་ལས་ཀྱིས་ས་གཞན་གྱི་རྣམ་སྨིན་
འགྲུབ་པ་མེད་པའི་ཕྱིར། དེའི་ཚེ་སྐྱེ་རྒ་གཉིས་དེས་བསྡུས་ཏེ། དེ་གཉིས་འདོད་
པའི་རྣམ་སྨིན་འགྲུབ་བྱེད་ཀྱི་ལས་ཀྱི་འགྲུབ་འབྲས་གང་ཞིག ས་གཞན་གྱི་
རྣམ་སྨིན་འགྲུབ་བྱེད་ཀྱི་དེ་གཉིས་འགྲུབ་པ་མེད་པའི་ཕྱིར། དེའི་མ་རིག་པ་འདོད་
པའི་སས་བསྡུས་ཏེ། འདོད་པའི་རྣམ་སྨིན་འཕེན་བྱེད་ཀྱི་ལས་ཀྱི་ཀུན་སློང་དུ་
གྱུར་བའི་ཉོན་མོངས་ཅན་གྱི་མ་རིག་པ་དེ་འདོད་པའི་སས་བསྡུས་ཡིན་པའི་ཕྱིར་
ཏེ༑ དེ་དང་བསམ་གཏན་དང་པོའི་སས་བསྡུས་གང་རུང་གང་ཞིག ཕྱི་མ་
མ་ཡིན་པའི་ཕྱིར། གཉིས་པ་གྲུབ་སྟེ། འདོད་པ་ལ་འདོད་ཆགས་དང་མ་བྲལ་
བའི་གང་ཟག་གི་རྟེན་ལ་འདོད་པར་རྣམ་སྨིན་འགྲུབ་བྱེད་ཀྱི་ལས་བསོག་དགོས་
པ་གང་ཞིག འདོད་པ་ལ་འདོད་ཆགས་དང་མ་བྲལ་བའི་གང་ཟག་གི་རྒྱུད་
ལ་བསམ་གཏན་དང་པོ་ཡན་ཆད་ཀྱི་ཉོན་མོངས་མེད་པའི་ཕྱིར། དང་པོར་དེར་
34



ཐལ། དེའི་རྟེན་ལ་ངན་སོང་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་ལས་བསོག་
དགོས་པ་གང་ཞིག མཚུངས་པའི་ཕྱིར། དང་པོ་དེར་ཐལ། འདོད་པ་ལ་
འདོད་ཆགས་དང་བྲལ་བའི་རྟེན་ལ་དེ་བསོག་པ་མེད་པའི་ཕྱིར། མ་གྲུབ་ན། དེར་
ཐལ། དེའི་རྒྱུད་ལ་ངན་སོང་བའི་རྣམ་སྨིན་འཕེན་བྱེད་ཀྱི་ལས་མེད་པའི་ཕྱིར།
མ་གྲུབ་ན། དེར་ཐལ། དེའི་རྒྱུད་ལ་བསོད་ནམས་མ་ཡིན་པའི་ལས་མེད་པའི་
ཕྱིར། མ་གྲུབ་ན། དེར་ཐལ། དེའི་རྒྱུད་ལ་མི་དགེ་བའི་ལས་མེད་པའི་ཕྱིར།
མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་མི་དགེ་བའི་ལས་མེད་པར་ཐལ། ཁྱོད་
ཀྱི་རྒྱུད་ལ་མི་དགེ་བ་མེད་པའི་ཕྱིར། ཁྱབ་སྟེ། མི་དགེ་བའི་ལས་ཡིན་ན། རང་
གི་གཙོ་བོར་འགྱུར་བའི་མི་དགེ་བའི་སེམས་ཡོད་དགོས་པའི་ཕྱིར། རྩ་རྟགས་
མ་གྲུབ་ན། དེ་ཆོས་ཅན། དེར་ཐལ། རང་རྒྱུད་ལ་འདོད་པའི་མི་དགེ་བའི་
སེམས་མེད་པའི་ཕྱིར། ཁྱབ་སྟེ། མི་དགེ་བའི་སེམས་ཡིན་ན། འདོད་པའི་མི་
དགེ་བའི་སེམས་ཡིན་དགོས་པའི་ཕྱིར་ཏེ། གོང་སའི་སས་བསྡུས་ཀྱི་མི་དགེ་བའི་
སེམས་མེད་པའི་ཕྱིར། གོང་གི་རྟགས་གྲུབ་སྟེ། དེའི་རྒྱུད་ལ་འདོད་ཉོན་མེད་
པའི་ཕྱིར་ཏེ། དེ་འདོད་པ་ལ་འདོད་ཆགས་དང་བྲལ་བའི་གང་ཟག་ཡིན་པའི་ཕྱིར།
རྩ་རྟགས་མ་གྲུབ་ན། དེར་ཐལ། དེའི་རྒྱུད་ལ་བསམ་གཏན་དང་པོའི་སས་བསྡུས་
ཀྱིས་ཉོན་མོངས་མེད་པའི་ཕྱིར། མ་གྲུབ་ན། དེའི་རྒྱུད་ལ་བསམ་གཏན་དང་
པོའི་སས་བསྡུས་ཀྱི་ཉོན་མོངས་མེད་པར་ཐལ། དེའི་རྒྱུད་ལ་བསམ་གཏན་དང་
པོའི་དངོས་གཞིའི་སས་བསྡུས་ཀྱི་ཉོན་མོངས་མེད་པའི་ཕྱིར། ཁྱབ་སྟེ། བསམ་
375



གཏན་དང་པོའི་སས་བསྡུས་ཀྱི་ཉོན་མོངས་ཡིན་ན། བསམ་གཏན་དང་པོའི་དངོས་
གཞིའི་སས་བསྡུས་ཀྱི་ཉོན་མོངས་ཡིན་དགོས་པའི་ཕྱིར། མ་གྲུབ་ན། དེ་ཡིན་དགོས་
པར་ཐལ། བསམ་གཏན་དང་པོའི་ཉེར་བསྡོགས་ཀྱི་སས་བསྡུས་ཀྱི་ཉོན་མོངས་མེད་
པའི་ཕྱིར། མ་གྲུབ་ན། དེ་མེད་པར་ཐལ། ཉེར་བསྡོགས་ཉོན་མོངས་ཅན་མེད་
པའི་ཕྱིར། གོང་གི་རྟགས་གྲུབ་སྟེ། དེའི་རྒྱུད་ལ་བསམ་གཏན་དང་པོའི་སས་བསྡུས་
ཀྱི་སེམས་མེད་པའི་ཕྱིར། ཁྱབ་སྟེ། བསམ་གཏན་དང་པོའི་སས་བསྡུས་ཀྱི་ཉོན་
མོངས་ཡིན་ན། རང་དང་མཚུངས་ལྡན་གྱི་བསམ་གཏན་དང་པོའི་སས་བསྡུས་ཀྱི་
སེམས་ཀྱི་འཁོར་དུ་བྱུང་བའི་ཁྱབ་པའི་ཕྱིར་ཏེ། དེ་ཡིན་ན། བསམ་གཏན་དང་
པོས་སས་བསྡུས་ཀྱི་སེམས་བྱུང་ཡིན་དགོས་པའི་ཕྱིར། དེ་བཞིན་དུ་ས་དགུ་གང་
ནས་བསམ་གཏན་དང་པོར་སྐྱེས་པའི་ཚེ་མ་རིག་པ་འདོད་པའི་སས་བསྡུས་ཡིན་ཏེ།
བསམ་གཏན་དང་པོའི་རྣམ་སྨིན་འཕེན་བྱེད་ལས་ཀྱི་ཀུན་སློང་དུ་གྱུར་བའི་ཉོན་མོངས་
ཅན་གྱི་མ་རིག་པ་དེ་འདོད་པའི་སས་བསྡུས་ཡིན་པའི་ཕྱིར། བསམ་གཏན་དང་པོའི་
ཉེར་བསྡོགས་ཀྱི་སས་བསྡུས་ཀྱི་འཇིག་རྟེན་པའི་བར་ཆད་མེད་ལམ་གྱི་ཀུན་སློང་དུ་
གྱུར་བའི་ཉོན་མོངས་ཅན་གྱི་མ་རིག་པ་འདོད་པའི་སས་བསྡུས་ཡིན་པ་གང་ཞིག
བསམ་གཏན་དང་པོའི་རྣམ་སྨིན་འཕེན་བྱེད་ཀྱི་ལས་ཡིན་ན། བསམ་གཏན་དང་
པོའི་ཉེར་བསྡོགས་ཀྱི་སས་བསྡུས་པའི་འཇིག་རྟེན་པའི་བར་ཆད་མེད་ལམ་འཁོར་དང་
བཅས་པའི་སས་བསྡུས་པའི་ཁྱབ་པའི་ཕྱིར། དེ་བཞིན་དུ་སྲིད་རྩེའི་བར་དུ་མ་རིག་
པ་རང་རང་གི་འོག་སར་གཏོགས་པར་ཤེས་པར་བྱའོ། །
376



༄༅། །སྐབས་བརྒྱད་པའི་མཐའ་དཔྱོད་རྗེ་བཙུན་
ཆོས་ཀྱི་རྒྱལ་མཚན་དཔལ་བཟང་པོའི་
གསུང་རྒྱུན་བཞུགས་སོ། །
༄༅། །སྐད་ཅིག་མ་གཅིག་གིས་མངོན་པར་རྫོགས་པར་བྱང་ཆུབ་པ་རྣམ་པར་
བསྒོམས་པས་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་
ཆུབ་པ་ཡིན་ཏེ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་
ཡིན་པས། ཞེས་སོགས་ཀྱི་སྐབས་སུ།
སྦྱོར་བ་འགོད་པ།
སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། སྐད་ཅིག་མའི་སྦྱོར་
བ་བཤད་པའི་རྗེས་སུ་འབྲས་བུ་ཆོས་སྐུ་འཆད་པའི་རྒྱུ་མཚན་ཡོད་དེ། འབྲས་
བུ་ཆོས་སྐུ་དེ་དེ་བསྒོམས་སྟོབས་ཀྱིས་ཐོབ་པའི་རྒྱུ་མཚན་གྱིས་དེ་ལྟར་བཤད་པའི་
ཕྱིར། འབྲས་བུ་ཆོས་སྐུ་ཆོས་ཅན། ཁྱོད་ལ་བཞི་ཡོད་དེ། ངོ་བོ་ཉིད་སྐུ། ཡེ་
ཤེས་ཆོས་སྐུ། ལོངས་སྐུ། སྤྲུལ་སྐུ་རྣམས་སུ་ཡོད་པའི་ཕྱིར། ཁ་ཅིག སྐད་
ཅིག་མའི་སྦྱོར་བའི་རྗེས་སུ་ཆོས་སྐུ་འཆད་པའི་རྒྱུ་མཚན་ཡོད་དེ། ཆོས་སྐུ་དེ་
དེ་བསྒོམས་སྟོབས་ཀྱིས་ཐོབ་པའི་ཕྱིར། ཆོས་སྐུ་ཆོས་ཅན། ཁྱོད་ལ་བཞི་ཡོད་
37



དེ༑ ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་རྣམས་སུ་ཡོད་པའི་
ཕྱིར། ཟེར་ན། གཟུགས་སྐུ་གཉིས་པོ་དེ་ཆོས་སྐུ་ཡིན་པར་ཐལ། སྦྱོར་བ་དེ་
འཐད་པའི་ཕྱིར། འདོད་ན། དེ་ཆོས་ཅན། གཙོ་བོར་ཡེ་ཤེས་ཀྱི་ཚོགས་བསྒོམས་
སྟོབས་ཀྱིས་ཐོབ་པར་ཐལ། ཆོས་སྐུ་ཡིན་པའི་ཕྱིར། ཁྱབ་སྟེ། རིན་ཆེན་ཕྲེང་
བ་ལས། ཆོས་ཀྱི་སྐུ་དེ་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས་
ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་
ཐལ། གཙོ་བོར་བསོད་ནམས་ཀྱི་ཚོགས་བསྒོམས་སྟོབས་ཀྱིས་ཐོབ་པའི་ཕྱིར་
ཏེ༑ གཟུགས་སྐུ་ཡིན་པའི་ཕྱིར། ཁྱབ་སྟེ། དེ་ཉིད་ལས། སངས་རྒྱས་རྣམས་
ཀྱི་གཟུགས་སྐུ་ནི། །བསོད་ནམས་ཚོགས་ལས་འཁྲུངས་པ་སྟེ། །ཞེས་གསུངས་
པའི་ཕྱིར། ཁོ་ན་རེ། གཟུགས་སྐུ་གཉིས་ཆོས་ཅན། གཙོ་བོར་ཡེ་ཤེས་ཀྱི་ཚོགས་
བསྒོམས་སྟོབས་ཀྱིས་ཐོབ་པར་ཐལ། གཙོ་བོར་ཕར་ཕྱིན་དྲུག་བསྒོམས་སྟོབས་
ཀྱིས་ཐོབ་པའི་ཕྱིར་ཏེ། གཙོ་བོར་ཕར་ཕྱིན་དྲུག་ཉམས་སུ་བླངས་པ་ལ་བརྟེན་
ནས་ཐོབ་པའི་ཕྱིར། ཟེར་ན་མ་ཁྱབ། ཁོ་ན་རེ། སློབ་ལམ་ན། རྣམ་མཁྱེན་
སྒོམ་པ་ཡོད་པར་ཐལ། དེ་ན་ཕར་ཕྱིན་དྲུག་བསྒོམ་པ་ཡོད་པའི་ཕྱིར་ཏེ། དེ་
ན་ཕར་ཕྱིན་དྲུག་ཉམས་སུ་ལེན་པ་ཡོད་པའི་ཕྱིར། ཟེར་ན་མ་ཁྱབ། རྩ་བར་
འདོད་ན། རྣམ་མཁྱེན་གྱི་ངོ་བོར་སྐྱེས་པའི་རྣམ་རྫོགས་སྦྱོར་བ་ཡོད་པར་ཐལ།
རྣམ་མཁྱེན་བསྒོམ་པའི་རྣམ་རྫོགས་སྦྱོར་བ་ཡོད་པའི་ཕྱིར། ཁྱབ་སྟེ། རྣམ་བཤད་
ལས། བློ་སྙིང་རྗེའི་ངོ་བོར་བསྐྱེད་པ་ལ་སྙིང་རྗེ་སྒོམ་ཞེས་པ་ལྟར་མཁྱེན་གསུམ་
378



གྱི་རྣམ་པ་སྦྱོར་བའི་ངོ་བོར་བསྐྱེད་ནས་སྒོམ་པ་ཡིན་གྱི་མིག་ཤེས་ཀྱིས་གཟུགས་
ལ་བལྟ་བ་བཞིན་དུ་ནི་མ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། ཤེར་
ཕྱིན་གྱི་ངོ་བོར་སྐྱེས་པའི་རྣམ་རྫོགས་སྦྱོར་བ་ཡོད་པར་ཐལ། ཤེར་ཕྱིན་སྒོམ་
པའི་རྣམ་རྫོགས་སྦྱོར་བ་ཡོད་པའི་ཕྱིར་ཏེ། ཤེར་ཕྱིན་ཉམས་སུ་ལེན་པའི་རྣམ་
རྫོགས་སྦྱོར་བ་ཡོད་པའི་ཕྱིར། ཟེར་ན། མ་ཁྱབ། ཁོ་ན་རེ། སློབ་ལམ་ན་
རྣམ་མཁྱེན་ཡོད་པར་ཐལ། དེ་ན་རྣམ་མཁྱེན་ཉམས་ལེན་གྱི་བྱ་བ་ཡོད་པའི་ཕྱིར།
ཟེར་ན་མ་ཁྱབ། རྟགས་གྲུབ་སྟེ། དེ་ན་མཁྱེན་གསུམ་ཉམས་ལེན་གྱི་བྱ་བ་ཡོད་
པའི་ཕྱིར། ཁོ་ན་རེ། སློབ་ལམ་ན་རྣམ་མཁྱེན་སྒོམ་པ་ཡོད་པར་ཐལ། ལམ་
མ་ཞུགས་ན་ལམ་སྒོམ་པ་ཡོད་པའི་ཕྱིར་ཏེ། ལམ་མ་ཞུགས་ན་ཐེག་ཆེན་སེམས་
བསྐྱེད་སྒོམ་པ་ཡོད་པའི་ཕྱིར། ཟེར་ན་མ་ཁྱབ།
འབྲས་བུ་གྲུབ་པའི་དུས་མཚམས་བཤད་པ།
གཉིས་པ་མཐའ་དཔྱད་པ་ལ། འབྲས་བུ་འགྲུབ་པའི་དུས་མཚམས་དང་། སྐུའི་
རྣམ་གཞག་ལ་དཔྱད་པ། དེ་ལ་གཞན་གྱི་ལོག་རྟོག་དགག་པ་དང་གསུམ་ལས།
དང་པོ་ལ་དགག་བཞག་སྤོང་གསུམ་ལས། དང་པོ་ནི། ཁ་ཅིག རྒྱུན་མཐའི་
བར་ཆད་མེད་ལམ་པས་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཚེ་ཆོས་
ཅན་ཇི་སྙེད་པ་ཅུང་ཟད་ཀྱང་མི་སྣང་ཞིང་། དེའི་སྐད་ཅིག་གཉིས་པ་དེར་ཤེས་
379



བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་
རྟོགས་པའི་ཚེ། རྣམ་མཁྱེན་སྐད་ཅིག་དང་པོ་མངོན་དུ་བྱས་པ་དང་། ལོངས་
སྐུ་མངོན་དུ་བྱས་པ་དང་། མངོན་པར་རྫོགས་པར་སངས་རྒྱས་པ་ཞེས་བརྗོད་
དོ༑ ༑ཟེར་ན། རྒྱུན་མཐའི་བར་ཆད་མེད་ལམ་པ་ཆོས་ཅན། ཇི་སྙེད་པ་མངོན་
སུམ་དུ་མ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་དེ་
མངོན་སུམ་དུ་རྟོགས་པར་ཐལ། དེས་རྒྱུན་མཐའི་བར་ཆད་མེད་ལམ་མངོན་
སུམ་དུ་རྟོགས་པའི་ཕྱིར་ཏེ། དེའི་རྒྱུད་ལ་རྒྱུན་མཐའི་བར་ཆད་མེད་ལམ་མངོན་
སུམ་དུ་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་རྒྱུན་མཐའི་བར་ཆད་མེད་
ལམ་ཉམས་སུ་མྱོང་བའི་རང་རིག་ཡོད་པའི་ཕྱིར། རྣམ་བཤད་ལས། དེ་ནས་
སྐད་ཅིག་གཉིས་པ་ལ་རྣམ་གྲོལ་ལམ་སྐྱེས་པའི་ཚེ་ཤེས་བྱ་ཇི་ལྟ་བ་ལ་གཉིས་སྣང་
ནུབ་ནས་ཆུ་ལ་ཆུ་བཞག་དུ་སོང་བ་དེའི་གཟིགས་ངོར་ཤེས་བྱ་ཇི་སྙེད་པ་ལག་མཐིལ་
དུ་སྐྱ་རུ་ར་བཞག་པ་ལྟར་མངོན་སུམ་དུ་གཟིགས་པའི་ཚེ་ཤེས་སྒྲིབ་ཟད་པར་སྤངས་
པ་དང་། ཡང་དག་པའི་མཐའ་མངོན་དུ་བྱས་པ་དང་། ཆོས་སྐུ་མངོན་དུ་བྱས་
པ་དང་། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་
རྒྱས་པ་ཞེས་བྱའོ། །ཞེས་གསུངས་པའི་དོན་ལ། རྒྱུན་མཐའི་བར་ཆད་མེད་
ལམ་གྱིས་ཆོས་ཉིད་གཟིགས་པའི་གཟིགས་ངོར་ཤེས་བྱ་ཇི་སྙེད་པ་ལག་མཐིལ་
དུ་སྒྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་དང་ཆོས་སྐུ་མངོན་དུ་བྱས་
པའི་དོན་ཡིན། ལུང་འདིས། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་
380



པའི་གཟིགས་ངོར་ཤེས་བྱ་ཇི་སྙེད་པ་ཡོད་པར་བསྟན་ཞེས་ཟེར་ན། དེ་མི་འཐད་
པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་
ངོར་འདུས་བྱས་མེད་པའི་ཕྱིར་ཏེ། འཇུག་འགྲེལ་ལས། དངོས་པོ་བྱས་པ་ཅན་
ལ་མ་རེག་པར་རང་བཞིན་འབའ་ཞིག་མངོན་དུ་མཛད་པ་དེ་ཉིད་ཐུགས་སུ་ཆུད་
པའི་ཕྱིར་སངས་རྒྱས་ཞེས་བརྗོད་དོ། །ཞེས་གསུངས་པའི་ཕྱིར། ཁོ་ན་རེ། ཁྱོད་
དོན་དམ་བདེན་པ་ཡིན་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་
བ་གཟིགས་པའི་གཟིགས་ངོར་ཁྱོད་ཡོད་པའི་ཕྱིར་ཞེས་པའི་ཐལ་འགྱུར་ལ་ཁྱབ་
པ་ཡོད་པར་ཐལ། དམ་བཅའ་འཐད་པའི་ཕྱིར། ཟེར་ན་མ་ཁྱབ། ཁོ་རང་
གིས་འདོད་ན། ཡོད་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་
མི་ནུས་སོ། །ཁ་ཅིག རྣམ་བཤད་ལས། སངས་རྒྱས་ནི་རྟག་ཏུ་དེ་བཞིན་
ཉིད་ལ་མཉམ་པར་བཞག་པ་ཡིན་ལ་དེའི་གཟིགས་ངོར་མ་གྲུབ་པའི་དོན་ཡིན་ཞེ་
ན༑ དེ་ཡང་མི་འཐད་པར་སྔར་བཤད་ཟིན་ཏོ། །ཞེས་གསུངས་པ་མི་འཐད་
པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་
ངོར་སངས་རྒྱས་ཀྱི་གཟུགས་སྐུ་མེད་པའི་ཕྱིར། ཟེར་ན་མ་ཁྱབ་སྟེ། དེ་ནི་ཇི་
ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་སངས་རྒྱས་
ཀྱི་ཆོས་ཉིད་ཡོད་ཅེས་པའི་དོན་ཡིན་པའི་ཕྱིར། ཁ་ཅིག བྱང་སེམས་རྒྱུན་
མཐའ་བས་དང་པོར་ཡེ་ཤེས་ཆོས་སྐུ་མངོན་དུ་བྱེད། དེའི་རྗེས་སུ་ལོངས་སྐུ་མངོན་
དུ་བྱེད། དེའི་རྗེས་སུ་སྤྲུལ་སྐུ་མངོན་དུ་བྱེད་ཟེར་ན། ཡེ་ཤེས་ཀྱི་ཚོགས་མཐར་
381



ཕྱིན་པའི་གང་ཟག་ཀྱང་ཡིན། བསོད་ནམས་ཀྱི་ཚོགས་མཐར་མ་ཕྱིན་པའི་གང་
ཟག་ཀྱང་ཡིན་པའི་གཞི་མཐུན་པ་ཡོད་པར་ཐལ། དམ་བཅའ་འཐད་པའི་ཕྱིར།
ཁྱབ་སྟེ། ཡེ་ཤེས་ཀྱི་ཚོགས་མཐར་ཕྱིན་པ་དང་ཆོས་སྐུ་མངོན་དུ་བྱས་པ་དུས་
མཉམ། བསོད་ནམས་ཀྱི་ཚོགས་མཐར་ཕྱིན་པ་དང་ལོངས་སྐུ་མངོན་དུ་བྱས་
པ་དུས་མཉམ་པའི་ཕྱིར། འདོད་ན། ཚོགས་གཉིས་ཡོངས་སུ་རྫོགས་པར་མ་
བྱས་པའི་སངས་རྒྱས་འཕགས་པ་ཡོད་པར་ཐལ་ལོ། །འདོད་མི་ནུས་སོ། །ཁོ་
ན་རེ། རྩ་བའི་དམ་བཅའ་འཐད་པར་ཐལ། བྱང་ཆུབ་ཇི་ལྟ་དེ་བཞིན་དུ། ཞེས་
པའི་ཐད་ཀྱི་རྣམ་བཤད་ལས། སོགས་སྒྲས་ཆོས་སྐུས་ལོངས་སྐུའི་དངོས་ཀྱི་བདག་
རྐྱེན་དང་། ལོངས་སྐུས་སྤྲུལ་སྐུའི་བདག་རྐྱེན་བྱེད་པ་སྡུད་དེ། ཞེས་གསུངས་
པའི་ཕྱིར། ཟེར་ན་མ་ཁྱབ། ལུང་དེའི་དོན་ནི། ཡེ་ཤེས་ཆོས་སྐུས་རང་གི་
འབྲས་བུར་གྱུར་བའི་ལོངས་སྐུའི་བདག་རྐྱེན་དང་། ལོངས་སྐུས་རང་གི་འབྲས་
བུར་གྱུར་བའི་སྤྲུལ་སྐུའི་བདག་རྐྱེན་བྱེད་པའི་དོན་ཡིན་པའི་ཕྱིར། ཁོ་ན་རེ། འགྲེལ་
བ་དོན་གསལ་ལས། གཞན་དག་ན་རེ། དེ་དག་གི་ལྟར་ན། རྣལ་འབྱོར་བའི་
ཀུན་རྫོབ་ཏུ་དོན་ཁྱད་པར་ཅན་སྣང་བ་སྐྱེས་པའི་སྒོ་ནས། ཞེས་གསུངས་པ་མི་
འཐད་པར་ཐལ། ཡེ་ཤེས་ཆོས་སྐུ་ལོངས་སྐུའི་བདག་རྐྱེན་མ་ཡིན་པའི་ཕྱིར། ཟེར་
ན་མ་ཁྱབ། ལུང་འདིས། ཡེ་ཤེས་ཆོས་སྐུ་རང་རྒྱུད་ལྡན་གྱི་གང་ཟག་ལོངས་
སྐུར་སངས་རྒྱས་ཚུལ་དང་། སྤྲུལ་སྐུར་སངས་རྒྱས་ཚུལ་དཔག་ཏུ་མེད་པ་སྟོན་
ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་རྩ་བའི་དམ་བཅའ་དེ་མི་འཐད་
382



པར་ཐལ། བྱང་སེམས་རྒྱུན་མཐའ་བས་ལོངས་སྐུ་དང་སྤྲུལ་སྐུ་གཉིས་གཅིག་
ཆར་དུ་མངོན་དུ་བྱེད་པའི་ཕྱིར་ཏེ། རྣམ་བཤད་ལས། ས་བཅུ་རྒྱུན་མཐའ་ལ་
གནས་པའི་ཚེ་མཚན་དཔེའི་སྤྲས་པའི་སྐུ་དེ་ཉིད་ཀྱི་རིགས་འདྲ་ཕྱི་མ་ཆོས་སྐུ་ཐོབ་
པའི་མཚན་ཉིད་ལྔ་ལྡན་དང་། ཡོད་ཏན་ལྔ་ལྡན་དང་། ངེས་པ་ལྔ་ལྡན་གྱི་ལོངས་
སྤྱོད་རྫོགས་པའི་སྐུ་འགྲུབ་པ་ལས། ལོངས་སྐུའི་བདག་རྐྱེན་བྱས་ནས་མཛད་
པ་བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་བའི་སྐུ་དེའི་
ཚེ་ཚོགས་པ་གཅིག་ཏུ་མེད་ཀྱང་། སངས་རྒྱས་ཀྱི་སྤྲུལ་བའི་སྐུའི་བྱེ་བྲག་འགའ་
ཞིག་ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་གྲུབ་
པའི་ཚུལ་དུ་ཐོབ་པར་ཤེས་པར་བྱའོ། །ཞེས་གསུངས་པའི་ཕྱིར། བྱས་པ་ལ་
ཁོ་ན་རེ། ལོངས་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་སྤྲུལ་
སྐུ་ཆོས་ཅན། ཁྱོད་སྤྲུལ་བ་པོའི་སངས་རྒྱས་ཡོད་པར་ཐལ། ཁྱོད་སངས་རྒྱས་
ཀྱི་སྤྲུལ་སྐུ་ཡིན་པའི་ཕྱིར། ཟེར་ན། བྱེ་བྲག་སྨྲ་བས་དེ་འདྲ་བའི་ཁྱབ་པ་ཁས་
ལེན་པར་ཐལ། རང་རྒྱུད་པས་དེ་འདྲ་བའི་ཁྱབ་པ་ཁས་ལེན་པའི་ཕྱིར། རྟགས་
ཁས། འདོད་ན། བྱེ་བྲག་སྨྲ་བས་སྟོན་པ་ཤཱཀྱ་ཐུབ་པ་སྤྲུལ་བ་པོའི་སངས་རྒྱས་
གཅིག་ཁས་ལེན་པར་ཐལ། འདོད་པའི་ཕྱིར། འདོད་ན། བྱེ་བྲག་སྨྲ་བས་སྟོན་
པ་ཤཱཀྱ་ཐུབ་པ་རྒྱལ་པོ་གཞོན་ནུ་དོན་གྲུབ་ཀྱི་རྟེན་དེ་ལ་གསར་དུ་སངས་རྒྱས་པར་
ཁས་མི་ལེན་པར་ཐལ། འདོད་པའི་ཕྱིར། གཞན་ཡང་། ལོངས་སྐུ་དང་དངོས་
རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་བ་གྲུབ་པའི་སྤྲུལ་སྐུ་ཡོད་པར་ཐལ།
383



བྱང་སེམས་རྒྱུན་མཐའ་བ་སངས་རྒྱས་པའི་ཚེ་དེའི་སྤྲུལ་བ་ཁམས་འོག་མ་ན་ཡོད་
པ་རྣམས་དེ་དང་དུས་མཉམ་དུ་སངས་རྒྱས་པ་ཡིན་པའི་ཕྱིར་ཏེ། དེ་སངས་རྒྱས་
པའི་དུས་སྲིད་པའི་ཕྱིར། ཁ་ཅིག འདོད་པའི་རྟེན་ལ་གསར་དུ་སངས་རྒྱས་
པ་ཡོད་ཟེར་ན། དེ་མི་འཐད་པར་ཐལ། ཕར་ཕྱིན་ཐེག་པའི་སྤྱི་སྐད་དང་འགལ་
བའི་ཕྱིར། དེས་ན་བྱང་སེམས་རྒྱུན་མཐའ་བ་སངས་རྒྱས་པའི་ཚེ་དེའི་སྤྲུལ་བ་
ཁམས་འོག་མ་ན་ཡོད་པ་རྣམས་འོག་མིན་གྱི་རྟེན་ལ་གསར་དུ་སངས་རྒྱས་པ་ཡིན་
ནོ༑ ༑རང་ལུགས་ནི། ས་བཅུ་རྒྱུན་གྱི་མཐའ་མའི་བར་ཆད་མེད་ལམ་གྱི་གཟིགས་
ངོར་ཆོས་ཅན་ཇི་སྙེད་པའི་སྣང་བ་ཅུང་ཟད་ཀྱང་མི་འཆར་ཏེ། དེས་བདེན་གཉིས་
ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པའི་ཕྱིར། ས་བཅུ་རྒྱུན་གྱི་
མཐའ་མའི་བར་ཆད་མེད་ལམ་གྱི་རང་དུས་སྐད་ཅིག་གཉིས་པར་ཤེས་བྱ་ཇི་སྙེད་
པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པའི་
ཚེ༑ བྱང་སེམས་རྒྱུན་མཐའ་བས་ཤེས་སྒྲིབ་ཟད་པར་སྤངས་པ་དང་། ཡང་
དག་པའི་མཐའ་མངོན་དུ་བྱས་པ་དང་། ཆོས་སྐུ་མངོན་དུ་བྱས་པ་དང་། ཆོས་
ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པ་ཞེས་བྱ་སྟེ།
དེའི་ཚེ་དེས་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་
ཕྱིར། ཁ་ཅིག བྱང་སེམས་རྒྱུན་མཐའ་བས་ཡང་དག་པའི་མཐའ་མངོན་དུ་
མ་བྱས་པར་ཐལ། ཡང་དག་མཐའ་མངོན་དུ་བྱས་པ་དང་། ཆོས་སྐུ་མངོན་
དུ་བྱས་པ་དུས་མཉམ་པའི་ཕྱིར། འདོད་ན། དེས་ཡང་དག་མཐའ་མངོན་དུ་
384



བྱས་པར་ཐལ། དེས་ཆོས་ཉིད་དེ་བཞིན་ཉིད་མངོན་དུ་བྱས་པའི་ཕྱིར་ཏེ། དེས་
ཆོས་ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཕྱིར་
ཏེ༑ དེ་དེ་ལས་སླར་ལྡང་མི་སྲིད་པ་གང་ཞིག དེས་དེ་ལ་མཉམ་པར་བཞག་
པའི་ཚེ་དེ་ལས་སླར་ལྡང་སྙམ་པའི་བློའི་འཕེན་པ་ཅུང་ཟད་ཀྱང་མི་སྣང་བའི་ཕྱིར།
ཟེར་ན་མ་ཁྱབ། ཁ་ཅིག དེས་ཡང་དག་མཐའ་མངོན་དུ་བྱས་ཟེར་ན། དེ་
མི་འཐད་དེ། རྣམ་བཤད་སྙིང་པོ་རྒྱན་ལས། ཡང་དག་པའི་མཐའ་དེ་བཞིན་
ཉིད་ཙམ་ལ་བྱས་ནས་དེ་མངོན་དུ་བྱས་པའི་དོན་དེ་ལས་སླར་མི་ལྡང་བའི་ཚུལ་
གྱིས་མཉམ་པར་བཞག་པ་ལ་བྱེད་པ་དང་། ཆོས་ཉིད་དྲི་བྲལ་གྱི་འགོག་པ་ཡང་
དག་པའི་མཐར་བྱས་ནས་དེ་ཐོབ་པ་ལ་མངོན་དུ་བྱས་པར་བཞེད་པ་རྣམས་ནི་
སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་
འགྱུར་བའི་འཐད་པར་དཀའོ་ཞེས་གསུངས་པ་དང་འགལ་བའི་ཕྱིར།
འབྲས་བུ་ཆོས་སྐུའི་རྣམ་གཞག་ལ་དཔྱད་པ།
རང་ལུགས་ལ། སྐུ་གསུམ་གྱི་རྣམ་གཞག་ལ། སོ་སོའི་མཚན་ཉིད། དབྱེ་
བ༑ ངོ་བོ་ངོས་བཟུང་བ་རང་རང་གི་སྐབས་སུ་བཤད་ཅིང་། འདིར་འབྲས་བུ་
ཆོས་སྐུ་སྤྱིའི་རྣམ་གཞག་ལ་དཔྱད་ན། སྦྱོར་བཞི་བསྒོམས་སྟོབས་ཀྱིས་ཐོབ་པའི་
འབྲས་བུ་མཐར་ཐུག་དེ་ཆོས་སྐུའི་མཚན་ཉིད། མཁྱེན་གསུམ་གྱི་རྣམ་པ་བསྒོམས་
385



སྟོབས་ཀྱིས་ཐོབ་པའི་འབྲས་བུ་མཐར་ཐུག་དེ་འབྲས་བུ་ཆོས་སྐུའི་མཚན་ཉིད་ཟེར་
ན༑ དེ་མི་འཐད་དེ། སྦྱོར་བ་བཞི་བསྒོམས་པའི་སྟོབས་ཀྱིས་ཐོབ་པའི་སྔ་རོལ་
ཏུ་བྱུང་བའི་རྣམ་མཁྱེན་དང་མཁྱེན་གསུམ་གྱི་རྣམ་པ་བསྒོམས་སྟོབས་ཀྱིས་ཐོབ་
པའི་སྔ་རོལ་ཏུ་བྱུང་བའི་རྣམ་མཁྱེན་གཉིས་རིམ་པ་བཞིན་དུ་སྐྱོན་དུ་འཇུག་པའི་
ཕྱིར། རང་ལུགས་ནི། རང་ཐོབ་བྱེད་ཀྱི་ཐབས་སུ་གྱུར་བའི་མཁྱེན་གསུམ་གྱི་
རྣམ་པ་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་དེ། འབྲས་བུ་ཆོས་
སྐུའི་མཚན་ཉིད། སྦྱོར་བ་བཞི་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་
ཐུག་འབྲས་བུ་ཆོས་སྐུའི་མཚན་ཉིད་དུ་མི་འཇོག་སྟེ། འབྲས་བུ་ཆོས་སྐུ་དེ་སྦྱོར་
བ་བཞིས་མཁྱེན་གསུམ་གྱི་རྣམ་པ་བསྒོམས་སྟོབས་ཀྱིས་ཐོབ་པའི་ཕྱིར། འབྲས་
བུ་ཆོས་སྐུ་དེ་ལ་དབྱེ་ན། རང་དོན་དོན་དམ་པའི་སྐུ་དང་། གཞན་དོན་ཀུན་
རྫོབ་པའི་སྐུ་གཉིས་སུ་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ལོངས་སྐུ།
སྤྲུལ་སྐུ་གསུམ་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ཡེ་ཤེས་ཆོས་སྐུ།
ལོངས་སྐུ། སྤྲུལ་སྐུ་བཞི་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ཆོས་སྐུ།
ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་ལྔ་ཡོད་པར་སློབ་དཔོན་འཇམ་དཔལ་
གྲགས་པའི་མཚན་བརྗོད་ཀྱི་འགྲེལ་བ་ལས་བཤད། ཡང་དེ་ལ། ངོ་བོ་ཉིད་སྐུ།
ལོངས་སྐུ། རྣམ་སྨིན་གྱི་སྐུ། ཡེ་ཤེས་ཆོས་སྐུ། སྤྲུལ་སྐུ་ལྔ་ཡོད་པར་སློབ་དཔོན་
སྒེག་པའི་རྡོ་རྗེའི་མཚན་བརྗོད་ཀྱི་འགྲེལ་བ་ལས་བཤད་པའི་ཕྱིར། རྩོད་པ་སྤོང་
བ་ལ། ཁོ་ན་རེ། ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་
386



དེའི་ཕྱིར། འདོད་ན། དེ་ཆོས་ཅན། འབྲས་བུ་མཐར་ཐུག་ཡིན་པར་ཐལ།
འདོད་པའི་ཕྱིར། འདོད་ན། དེ་ཆོས་ཅན། འབྲས་བུ་ཡིན་པར་ཐལ། འདོད་
པའི་ཕྱིར་ཟེར་ན་མ་ཁྱབ། འོ་ན། དེ་ཆོས་ཅན། འབྲས་བུ་ཡིན་པར་ཐལ། འབྲས་
བུ་ཆོས་སྐུ་ཡིན་པའི་ཕྱིར། ཁྱབ་པ་འགྲིག ཁོ་ན་རེ། ལོངས་སྐུའི་སེན་མོ་
ཟངས་མདོག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་
ན༑ དེ་ཆོས་ཅན། སངས་རྒྱས་ཡིན་པར་ཐལ་ལོ། །འདོད་ན། དེ་ཆོས་ཅན།
སྐུ་བཞི་པོ་གང་རུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གཟུགས་
ཀྱི་སྐྱེ་མཆེད་ཡིན་པའི་ཕྱིར་ཏེ། ཁ་དོག་ཡིན་པའི་ཕྱིར་ཟེར་ན། ལོངས་སྐུའི་
དབུ་སྐྲ་བུང་བ་ལྟར་ནག་དེ་ནག་པོ་ཡིན་པར་ཐལ། ལོངས་སྐུའི་སེན་མོ་ཟངས་
མདོག་དམར་པོ་ཡིན་པའི་ཕྱིར་ཏེ། དེ་ཁ་དོག་ཡིན་པའི་ཕྱིར། འདོད་ན། དེ་
ཆོས་ཅན། ནག་པོ་མེད་ན་ཁྱོད་མེད་དགོས་པར་ཐལ། ཁྱོད་ནག་པོ་ཡིན་པའི་
ཕྱིར། འདོད་ན། ནག་པོ་ཚད་མས་མ་དམིགས་པའི་ས་ཕྱོགས་ཆོས་ཅན། དེར་
ཐལ། དེའི་ཕྱིར། གཞན་ཡང་། ལོངས་སྐུའི་པགས་པ་གསེར་མདོག་སེར་པོ་
ཡིན་པར་ཐལ། དེའི་སེན་མོ་ཟངས་མདོག་དམར་པོ་ཡིན་པའི་ཕྱིར། རྟགས་
ཁས། འདོད་ན། རྒྱལ་བ་སྨན་གྱི་བླ་ལ་པགས་པ་གསེར་མདོག་མེད་པར་ཐལ་
ལོ༑ ༑འདོད་ན། དེའི་མཚན་བཟང་པོ་སུམ་ཅུ་རྩ་གཉིས་མེད་པར་ཐལ། འདོད་
པའི་ཕྱིར། འདོད་མི་ནུས་སོ། །གཞན་ཡང་། བ་གླང་ཁྲའོ་ཁྲའོ་ཡིན་པར་ཐལ།
ལོངས་སྐུའི་སེན་མོ་ཟངས་མདོག་དམར་པོ་ཡིན་པའི་ཕྱིར། རྟགས་ཁས། འདོད་
387



ན༑ གང་ཟག་དང་ཁ་དོག་གི་གཞི་མཐུན་པ་ཡོད་པར་ཐལ་ལོ། །འདོད་མི་ནུས།
དེས་ན་པགས་པ་གསེར་གྱི་མདོག་ཅེས་པ་མདོག་ལེགས་པའི་དོན་ཡིན་གྱི་གསེར་
མདོག་ཡིན་མི་དགོས་པར་གསེར་ཕྲེང་ལས་བཤད་པའི་ཕྱིར།
ངོ་བོ་ཉིད་སྐུ་བཤད་པ།
ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི༑ ངོ་བོ་ཉིད་སྐུ་ཆོས་ཅན། ཁྱད་པར་གསུམ་དང་ལྡན་ཏེ། ལྡན་པའི་ཁྱད་
པར། བྲལ་བའི་ཁྱད་པར། ངོ་བོའི་ཁྱད་པར་གསུམ་དང་ལྡན་པའི་ཕྱིར། དང་
པོ་གྲུབ་སྟེ། ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར། གཉིས་
པ་གྲུབ་སྟེ། སྒྲིབ་གཉིས་མ་ལུས་པར་སྤངས་པའི་ཕྱིར། གསུམ་པ་གྲུབ་སྟེ། བདེན་
གྲུབ་ཀྱིས་སྟོང་པའི་ཆོས་ཀྱི་དབྱིངས་ཀྱི་ངོ་བོ་ཡིན་པའི་ཕྱིར། བྱས་པ་ལ་ཁོ་ན་
རེ༑ ཟག་པ་མེད་པའི་ཆོས་གང་དག་ཅེས་པའི་གཞུང་འདིས་ངོ་བོ་ཉིད་སྐུ་དེ་ཟག་
མེད་ཀྱི་ཡེ་ཤེས་སྡེ་ཚན་ཉེར་གཅིག་དང་ལྡན་པར་དངོས་སུ་བསྟན་པར་ཐལ། སྦྱོར་
བ་དེ་འཐད་པའི་ཕྱིར། འདོད་ན། གཞུང་འདིས་ངོ་བོ་ཉིད་སྐུ་ཡེ་ཤེས་ཆོས་སྐུ་
དང་ལྡན་པར་དངོས་སུ་བསྟན་པར་ཐལ། འདོད་པའི་ཕྱིར། ཟེར་ན་མ་ཁྱབ།
ཟག་པ་མེད་པའི་ཆོས་གང་དག་ཅེས་པའི་གཞུང་འདི་དང་། བྱང་ཆུབ་ཕྱོགས་
མཐུན་ཚད་མེད་དང་ཞེས་པའི་གཞུང་འདི་གཉིས་མདོར་བསྟན་རྒྱས་བཤད་ཀྱི་
388



གཞུང་ཡིན་པར་ཐལ། ཟག་པ་མེད་པའི་ཆོས་གང་དག་ཅེས་པའི་གཞུང་འདིས་
ངོ་བོ་ཉིད་སྐུ་ཡེ་ཤེས་ཆོས་སྐུ་དང་ལྡན་པར་དངོས་སུ་བསྟན་པའི་ཕྱིར། ཁྱབ་སྟེ།
རྣམ་བཤད་སྙིང་པོ་རྒྱན་ལས། ཚིགས་བཅད་སྔ་ཕྱི་གཉིས་མདོར་བསྟན་རྒྱས་
བཤད་དུ་མི་འདོད་པ་དེས་ཀྱང་། ཟག་པ་མེད་པའི་ཆོས་གང་དག་ཅེས་པའི་ཚིགས་
བཅད་སྒྲ་ཇི་བཞིན་པར་ཁས་བླངས་པ་མིན་ནམ་ཞེ་ན་མ་ཡིན་ཏེ། ཆོས་ཀྱི་དབྱིངས་
ཀྱི་ངོ་བོ་ཉིད་ཀྱི་ཟག་པ་མེད་པ་ཞེས་གསུངས་པའི་ཕྱིར། གཉིས་པ་མཐའ་དཔྱད་
པ་ལ། དགག་བཞག་སྤོང་གསུམ་ལས། དང་པོ་ནི་ཁ་ཅིག དབྱིངས་རང་
བཞིན་གྱིས་རྣམ་པར་དག་པ་ལ་དགག་བྱ་བློ་བུར་གྱི་དྲི་མ་མཐའ་དག་དང་བྲལ་
བས་རབ་ཏུ་ཕྱེ་བའི་དེ་བཞིན་ཉིད་དེ་ངོ་བོ་ཉིད་སྐུའི་མཚན་ཉིད་ཟེར་ན། སངས་
རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། དེ་ཆོས་ཅན། དེ་བཞིན་ཉིད་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། འགོག་
བདེན་ཡིན་པའི་ཕྱིར། ཁ་ཅིག འགོག་བདེན་དོན་དམ་བདེན་པ་ཡིན་ཟེར་ན།
འགོག་བདེན་ཆོས་ཅན། ཁྱོད་མངོན་སུམ་དུ་རྟོགས་ན་དོན་དམ་བདེན་པ་མངོན་
སུམ་དུ་རྟོགས་པས་ཁྱབ་པར་ཐལ། གཞི་གྲུབ་ན་ཁྱོད་ཡོད་པས་ཁྱབ་པ་གང་ཞིག
ཁྱོད་དོན་དམ་བདེན་པ་ཡིན་པའི་ཕྱིར། འདོད་ན། སྟོང་ཉིད་མ་རྟོགས་པའི་
ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ།
དགྲ་བཅོམ་པ་ཡིན་པའི་ཕྱིར། ཁོ་ན་རེ། བུམ་པ་བདེན་མེད་ཆོས་ཅན། ཁྱོད་
389



མངོན་སུམ་དུ་རྟོགས་ན་དོན་དམ་བདེན་པ་མངོན་སུམ་དུ་རྟོགས་པས་ཁྱབ་པར་
ཐལ། ཁྱོད་དོན་དམ་བདེན་པ་ཡིན་པའི་ཕྱིར། ཟེར་ན་མ་ཁྱབ། འདོད་ན།
བུམ་པ་ཚད་མས་མ་དམིགས་པའི་ས་ཕྱོགས་ཀྱི་སོ་སོའི་སྐྱེ་བོ་ཆོས་ཅན། དེར་
ཐལ། དེའི་ཕྱིར། ཁོ་ན་རེ། བུམ་པ་ཆོས་ཅན། ཁྱོད་མངོན་སུམ་དུ་རྟོགས་ན་
བདག་མེད་མངོན་སུམ་དུ་རྟོགས་པས་ཁྱབ་པར་ཐལ། ཁྱོད་བདག་མེད་ཡིན་པའི་
ཕྱིར། ཁྱབ་པ་འགྲིག་ཟེར་ན་མི་མཚུངས་སོ། །རྒྱུན་མཐའི་བར་ཆད་མེད་ལམ་
པའི་རྒྱུད་ཀྱི་ཆོས་ཉིད་ཆོས་ཅན། ངོ་བོ་ཉིད་སྐུ་ཡིན་པར་ཐལ། མཚན་ཉིད་དེའི་
ཕྱིར་ཏེ། རྒྱུན་མཐའི་བར་ཆད་མེད་ལམ་དེ་བློ་བུར་གྱི་དྲི་མ་མཐའ་དག་དང་བྲལ་
བའི་ཕྱིར་ཏེ། དེ་བདེན་འཛིན་དང་བྲལ་བའི་ཕྱིར་ཏེ། དེ་རྟོག་པ་དང་བྲལ་བའི་
ཕྱིར་ཏེ། དེ་མངོན་སུམ་ཡིན་པའི་ཕྱིར་ཟེར་ན། བྱང་སེམས་རྒྱུན་མཐའ་བས་
ཆོས་ཉིད་དྲི་བྲལ་གྱི་འགོག་བདེན་ཐོབ་པར་ཐལ། རྒྱུན་མཐའི་བར་ཆད་མེད་
ལམ་དེ་བློ་བུར་གྱི་དྲི་མ་དང་བྲལ་བའི་ཕྱིར། འདོད་ན། རྣམ་བཤད་ལས། ཆོས་
ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས་དེ་ཐོབ་པ་ལ་མངོན་སུམ་
དུ་བྱས་པར་བཞེད་པ་རྣམས་ནི་སངས་རྒྱས་མ་ཐོབ་བར་དུ་སངས་རྒྱས་མངོན་
དུ་མི་བྱའོ་ཞེས་པའི་དོན་དུ་འགྱུར་བས་དོགས་པའི་གནས་མེད་ལ་ཞེས་གསུངས་
པ་མི་འཐད་པར་ཐལ་ལོ། །འདོད་མི་ནུས་སོ། །བྱས་པ་ལ་ཁོ་ན་རེ། བདེན་
འཛིན་དང་བྲལ་ན་བདེན་འཛིན་དང་བྲལ་བའི་བྲལ་བ་ཐོབ་དགོས་པར་ཐལ། རྒྱུན་
མཐའི་བར་ཆད་མེད་ལམ་བདེན་འཛིན་དང་མ་བྲལ་བའི་ཕྱིར། འདོད་ན། རྒྱུན་
390



མཐའི་བར་ཆད་མེད་ལམ་ཆོས་ཅན། རྟོག་པ་དང་བྲལ་བའི་བྲལ་བ་ཐོབ་པར་
ཐལ། རྟོག་པ་དང་བྲལ་བའི་ཕྱིར། ཁྱབ་པ་འགྲིག ཟེར་ན། མི་མཚུངས་སོ།།
ཁ་ཅིག དག་པ་གཉིས་ལྡན་གྱི་འགོག་བདེན་མཐར་ཐུག་དེ། ངོ་བོ་ཉིད་སྐུའི་
མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། འགོག་བདེན་
ཡིན་པར་ཐལ། འདོད་པའི་ཕྱིར། འདོད་ན། དེ་ཀུན་རྫོབ་བདེན་པ་ཡིན་པར་
ཐལ་ལོ། །འདོད་མི་ནུས་སོ། །ཁོ་ན་རེ། སངས་རྒྱས་འཕགས་པ་ཆོས་ཅན།
འགོག་བདེན་ཡིན་པར་ཐལ། འགོག་བདེན་མཐར་ཐུག་ཡིན་པའི་ཕྱིར་ཏེ། སྤངས་
པ་མཐར་ཐུག་ཡིན་པའི་ཕྱིར་ཏེ། སྤངས་པ་མཐར་ཕྱིན་ཡིན་པའི་ཕྱིར་ན་མ་ཁྱབ།
རྟགས་གྲུབ་སྟེ། སྤངས་རྟོགས་མཐར་ཕྱིན་ཡིན་པའི་ཕྱིར་ཏེ། སྤངས་རྟོགས་
མཐར་ཕྱིན་པའི་གང་ཟག་ཡིན་པའི་ཕྱིར་ཟེར་ན། མ་ཁྱབ་མཚམས་ལ། བུམ་
པའི་ཆོས་ཉིད་ཆོས་ཅན། ཆོས་ཉིད་མཐར་ཕྱིན་ཡིན་པར་ཐལ། ཆོས་ཉིད་མཐར་
ཐུག་ཡིན་པའི་ཕྱིར་ཏེ། གནས་ལུགས་མཐར་ཐུག་ཡིན་པའི་ཕྱིར། ཁ་ཅིག དག་
པ་གཉིས་ལྡན་གྱི་ཆོས་ཉིད་ཀྱི་སྐུ་དེ། ངོ་བོ་ཉིད་སྐུའི་མཚན་ཉིད་ཟེར་ན། སངས་
རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། དེ་ཆོས་ཅན། ཆོས་ཉིད་ཡིན་པར་ཐལ། ཆོས་ཉིད་
ཀྱི་སྐུ་ཡིན་པའི་ཕྱིར། ཁ་ཅིག ཡེ་ཤེས་ཆོས་སྐུ་ཆོས་ཅན། དོན་དམ་བདེན་
པ་ཡིན་པར་ཐལ། དོན་དམ་པའི་སྐུ་ཡིན་པའི་ཕྱིར། ཁྱབ་པ་འགྲིག་ཟེར་ན་མི་
391



མཚུངས། འོ་ན། ཆོས་ཉིད་ཀྱི་སྐུ་ཡིན་ན་ཆོས་ཉིད་ཡིན་དགོས་པར་ཐལ། ཡེ་
ཤེས་ཆོས་སྐུ་ཡིན་ན་ཡེ་ཤེས་ཡིན་དགོས་པའི་ཕྱིར། ཁྱབ་པ་ཁས། ཁ་ཅིག དག་
པ་གཉིས་ལྡན་གྱི་ཆོས་དབྱིངས་མཐར་ཐུག ངོ་བོ་ཉིད་སྐུའི་མཚན་ཉིད་ཟེར་
ན༑ སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཆོས་དབྱིངས་
ཡིན་པར་ཐལ་ལོ། །འདོད་མི་ནུས་སོ། །ཁོ་ན་རེ། ངོ་བོ་ཉིད་སྐུ་ཡིན་ན་ཆོས་
ཉིད་ཡིན་དགོས་པར་ཐལ། དེ་ཡིན་ན་མཐར་ཐུག་དཔྱོད་བྱེད་ཀྱི་རིགས་ཤེས་
རང་ཉིད་ལ་མཐར་ཐུག་དཔྱོད་བྱེད་ཀྱི་རིགས་ཤེས་སུ་སོང་བས་ཁྱབ་པའི་ཕྱིར་
ཏེ༑ བདེན་གཉིས་རང་འགྲེལ་ལས། རིགས་པའི་རྗེས་འབྲང་ངོ་བོའི་ཕྱིར། །ཞེས་
གསུངས་པའི་ཕྱིར། ཟེར་ན་མ་ཁྱབ་སྟེ། དེ་རང་བཞིན་རྣམ་དག་གི་ཆར་གྱུར་
བའི་ངོ་བོ་ཉིད་སྐུ་ལ་དགོངས་པ་ཡིན་པའི་ཕྱིར། ཁོ་ན་རེ། སངས་རྒྱས་འཕགས་
པའི་རྒྱུད་ཀྱི་འགོག་བདེན་ཆོས་ཅན། ཆོས་ཉིད་ཡིན་པར་ཐལ། དེའི་སྐུ་ཡིན་
པའི་ཕྱིར་ཏེ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། འགྲེལ་བ་ལས། སྐུ་ལྷག་
མ་གསུམ་དོན་དམ་པར་ཆོས་ཉིད་ཀྱི་ངོ་བོ་ཞེས་གསུངས་པའི་ཕྱིར་ཟེར་ན་མ་ཁྱབ།
དེ་ནི་རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ལ་དགོངས་པ་ཡིན་པའི་
ཕྱིར། ཁོ་ན་རེ། སྟོན་པ་ཤཱཀྱ་ཐུབ་པ་ཆོས་ཅན། གཟུགས་ཡིན་པར་ཐལ། གཟུགས་
སྐུ་ཡིན་པའི་ཕྱིར། ཁྱབ་པ་འགྲིག ཟེར་ན་མི་མཚུངས་སོ། །ཁ་ཅིག སྒྲིབ་
གཉིས་མ་ལུས་པར་སྤངས་པའི་འདུས་མ་བྱས་དེ། ངོ་བོ་ཉིད་སྐུའི་མཚན་ཉིད་
392



ཟེར་ན། རང་དོན་ཆོས་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། འདོད་མི་
ནུས་ཏེ། ཡེ་ཤེས་ཆོས་སྐུ་དང་གཟུགས་སྐུ་གཉིས་ཁྱོད་ཡིན་པའི་ཕྱིར། ཁ་ཅིག
དག་པ་གཉིས་ལྡན་གྱི་འདུས་མ་བྱས་ཀྱི་སྐུ་དེ། དེའི་མཚན་ཉིད་ཟེར་ན། འབྲས་
བུ་ཆོས་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་
གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། འདོད་ན་བསྒྲུབས་ཟིན། རང་
ལུགས་ནི། དག་པ་གཉིས་ལྡན་གྱི་དབྱིངས་མཐར་ཐུག་དེ། ངོ་བོ་ཉིད་སྐུའི་མཚན་
ཉིད། དེ་ལ་དབྱེ་ན། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་དང༌།
གློ་བུར་རྣམ་དག་གི་ཆར་གྱུར་བའི་ངོ་བོ་ཉིད་སྐུ་གཉིས་ཡོད། དང་པོ་ནི། སངས་
རྒྱས་འཕགས་པའི་རྒྱུད་ཀྱི་ཆོས་ཉིད་ལྟ་བུ། གཉིས་པ་ནི། སངས་རྒྱས་འཕགས་
པའི་རྒྱུད་ཀྱི་འགོག་བདེན་ལྟ་བུ། རྩོད་པ་སྤོང་བ་ལ་ཁོ་ན་རེ། སངས་རྒྱས་འཕགས་
པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། འདོད་ན། དེ་ཆོས་ཅན། ཆོས་དབྱིངས་ཡིན་པར་ཐལ། འདོད་པའི་
ཕྱིར་ན་མ་ཁྱབ་སྟེ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་
དབྱིངས་དེ་ཆོས་དབྱིངས་མ་ཡིན་པའི་ཕྱིར་ཏེ། དེ་དོན་དམ་བདེན་པ་མ་ཡིན་
པའི་ཕྱིར་ཏེ། ཞི་བའི་དབྱིངས་ལ་སྙོམས་པར་འཇུག་པའི་སྟོང་ཉིད་རྟོགས་མ་
མྱོང་བའི་ཉན་ཐོས་དགྲ་བཅོམ་པ་ཡོད་པའི་ཕྱིར། ཁོ་ན་རེ། སངས་རྒྱས་འཕགས་
པའི་རྒྱུད་ཀྱི་ཆོས་ཉིད་ཆོས་ཅན། སངས་རྒྱས་འཕགས་པ་ཁོ་ནའི་མངོན་སུམ་
393



གྱི་སྤྱོད་ཡུལ་ཡིན་པར་ཐལ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། རྒྱུད་བླ་
མ་ལས། འབའ་ཞིག་བག་ཆགས་བཅས་སྤངས་ཕྱིར། །ཞེས་གསུངས་པའི་ཕྱིར།
འདོད་མི་ནུས་ཏེ། ཁྱོད་མངོན་སུམ་དུ་རྟོགས་པའི་བྱང་སེམས་འཕགས་པ་ཡོད་
པའི་ཕྱིར་ན་སྐྱོན་མེད་དེ། ལུང་འདི་ངོ་བོ་ཉིད་སྐུ་སངས་རྒྱས་འཕགས་པ་ཁོ་ནའི་
རྒྱུད་ལ་ཡོད་ཅེས་པའི་དོན་ཡིན་པའི་ཕྱིར་ཏེ། རྒྱུད་བླ་མའི་ཊཱིཀྐ་དང་གསེར་ཕྲེང་
གཉིས་ལས་བཤད་པའི་ཕྱིར། དེ་ལྟར་མ་ཡིན་ན་ངོ་བོ་ཉིད་སྐུ་ཡིན་ན་སངས་རྒྱས་
འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པས་མ་ཁྱབ་པར་ཐལ། རང་
བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་མངོན་སུམ་དུ་རྟོགས་པའི་བྱང་
སེམས་འཕགས་པ་ཡོད་པའི་ཕྱིར་ཏེ། ལམ་བསྒྲིགས་ལས། ཉན་ཐོས་ལ་ཆོས་
ཀྱི་བདག་མེད་རྟོགས་པ་ཡོད་པར་འདོད་པ་ལྟར་ན། ཉན་ཐོས་སློབ་པ་འཕགས་
པས་ཀྱང་སངས་རྒྱས་ཀྱི་དོན་དམ་པའི་སྐུ་རྟོགས་ཏེ། ཞེས་སྟོང་ཉིད་མངོན་སུམ་
དུ་རྟོགས་པའི་གང་ཟག་ཡིན་ན་རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་
སྐུ་མངོན་སུམ་དུ་རྟོགས་དགོས་པར་གསུངས་ཤིང་། རྒྱུད་བླ་མའི་ཊཱིཀྐ་ལས་ཀྱང་
དེ་དང་མཐུན་པར་གསུངས་པའི་ཕྱིར། ཁོ་ན་རེ། སངས་རྒྱས་ཀྱི་ཆོས་ཉིད་
ཡིན་ན་ངོ་བོ་ཉིད་སྐུ་ཡིན་དགོས་པར་ཐལ། སངས་རྒྱས་ཀྱི་ཆོས་ཉིད་ངོ་བོ་ཉིད་
སྐུ་ཡིན་པའི་ཕྱིར་ན་མ་ཁྱབ། འདོད་ན། སངས་རྒྱས་བདེན་པས་སྟོང་པ་ཆོས་
ཅན། དེར་ཐལ། དེའི་ཕྱིར། མ་ཁྱབ་མཚམས་ལ། སངས་རྒྱས་ཀྱི་ཆོས་ཉིད་
ཡིན་ན་སེམས་ཅན་གྱི་རྒྱུད་ལ་མེད་དགོས་པར་ཐལ། སེམས་ཅན་གྱི་རྒྱུད་ལ་
304



དེ་མེད་པའི་ཕྱིར། ཁྱབ་པ་འགྲིག མ་གྲུབ་ན། སེམས་ཅན་གྱི་རྒྱུད་ལ་སངས་
རྒྱས་ཀྱི་ཡོན་ཏན་ཡོད་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། སངས་
རྒྱས་བདེན་པས་སྟོང་བའི་སྟོང་ཉིད་ཆོས་ཅན། སེམས་ཅན་གྱི་རྒྱུད་ལ་མེད་པར་
ཐལ། སངས་རྒྱས་ཀྱི་ཆོས་ཉིད་ཡིན་པའི་ཕྱིར། ཁྱབ་པ་ཁས། རྟགས་གསལ་
སླ༑ ཁ་ཅིག སངས་རྒྱས་ཀྱི་ཆོས་ཉིད་ངོ་བོ་ཉིད་སྐུ་མིན་ཟེར་ན། དེ་ཡིན་
པར་ཐལ། དེ་སངས་རྒྱས་ཡིན་པའི་ཕྱིར། མ་གྲུབ་ན། དེ་ཡོན་ཏན་མ་ཡིན་
པར་ཐལ། དེ་མཐར་ཐུག་གི་ཡོན་ཏན་ཡང་མ་ཡིན། གནས་སྐབས་ཀྱི་ཡོན་
ཏན་ཡང་མ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། སེམས་ཅན་
གྱི་རྒྱུད་ལ་ཡོད་པར་ཐལ། འདོད་པའི་ཕྱིར། ཁ་ཅིག སངས་རྒྱས་བདེན་
པས་སྟོང་བ་སེམས་ཅན་གྱི་རྒྱུད་ལ་མེད་ཟེར་ན། དེ་ཡོད་པར་ཐལ། སེམས་
ཅན་གྱི་རྒྱུད་ལ་སངས་རྒྱས་བདེན་པས་སྟོང་བ་ཡོད་པའི་ཕྱིར་ཏེ། དེའི་རྒྱུད་ལ་
སངས་རྒྱས་བདེན་པར་མེད་པར་ཡོད་པའི་ཕྱིར་ཏེ། དེའི་རྒྱུད་ལ་སངས་རྒྱས་
མེད་པ་ཡོད་པའི་ཕྱིར། ཁ་ཅིག ངོ་བོ་ཉིད་སྐུ་ཡིན་ན་སེམས་ཅན་གྱི་རྒྱུད་ལ་
མེད་པས་མ་ཁྱབ་ཟེར་ན། དེ་ཁྱབ་པར་ཐལ། དེ་ཡིན་ན་སངས་རྒྱས་འཕགས་
པ་ཁོ་ནའི་རྒྱུད་ལ་ཡོད་པས་ཁྱབ་པའི་ཕྱིར་ཏེ། རྒྱུད་བླ་མ་ལས། འབའ་ཞིག་
བག་ཆགས་བཅས་སྤངས་ཕྱིར། །ཞེས་གསུངས་པའི་ཕྱིར། ཁོ་ན་རེ། སངས་
རྒྱས་བདེན་པས་སྟོང་བ་ངོ་བོ་ཉིད་སྐུ་ཡིན་པར་ཐལ། སེམས་ཅན་གྱི་རྒྱུད་ཀྱི་སེམས་
བདེན་སྟོང་རང་བཞིན་གནས་རིགས་ཡིན་པའི་ཕྱིར། མ་གྲུབ་ན། དེ་ཆོས་ཅན།
395



རང་བཞིན་གནས་རིགས་ཡིན་པར་ཐལ། དྲི་མ་དང་བཅས་པའི་སེམས་ཀྱི་ཆོས་
ཉིད་གང་ཞིག གནས་གྱུར་པ་ན་ངོ་བོ་ཉིད་སྐུ་འགྱུར་རུང་ཡིན་པའི་ཕྱིར། གཉིས་
པ་གྲུབ་སྟེ། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུར་འགྱུར་རུང་
ཡིན་པའི་ཕྱིར་ཏེ། དེར་འགྱུར་རུང་གཅིག་ཡོད་པའི་ཕྱིར། ཟེར་ན་མ་ཁྱབ།
ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་
ཐ་དད་ཡིན་མིན་དཔྱད་པ།
སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ། །ཞེས་སོགས་ཀྱི་སྐབས་
སུ༑ སྦྱོར་བ་ནི། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་
ཡིན་པས། ཞེས་པའི་སྐབས་སུ། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་
ཐ་དད་དུ་བསྟན་པ་ལས་འཕྲོས། འཕྲོས་ཚུལ་ནི་ཆོས་ཅན་གྱི་སྐུ་གསུམ་ཆོས་ཉིད་
ཀྱི་སྐུ་དང་ངོ་བོ་ཐ་དད་ཡིན་ནམ། ངོ་བོ་གཅིག་ཡིན། དང་པོ་ལྟར་ན། ཆོས་
ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ཆོས་དང་ཆོས་ཅན་མ་ཡིན་པར་འགྱུར།
གཉིས་པ་ལྟར་ན། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་ཐ་དད་དུ་བསྟན་
པ་མ་ཡིན་པར་ཐལ། དེ་གསུམ་ཆོས་ཉིད་ཀྱི་སྐུ་དང་ངོ་བོ་གཅིག་ཡིན་པའི་ཕྱིར་
ཞེས་ཟེར། དེའི་ལན་སྟོན་པ་ལ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་
བས་རྣམ་པ་བཞི་ཡིན་པས། ཞེས་གསུངས། ལུང་དོན་ནི། ཆོས་ཅན་གྱི་སྐུ་
396



གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་མ་ཡིན་ཏེ། ཆོས་ཅན་གྱི་སྐུ་གསུམ་ཆོས་
ཉིད་ཀྱི་སྐུའི་ངོ་བོ་ཡིན་པའི་ཕྱིར། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་
ངོ་བོ་ཐ་དད་མ་ཡིན་ཀྱང་། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་ཐ་དད་
དུ་བསྟན་པའི་རྒྱུ་མཚན་ཡོད་དེ། གདུལ་བྱའི་མོས་པའི་དབང་གིས་ཐ་དད་དུ་
བསྟན་པའི་ཕྱིར། དེ་གསུམ་ཐ་དད་དུ་བསྟན་པ་ལ་དགོས་པ་ཡོད་དེ། ཡེ་ཤེས་
ཆོས་སྐུ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་དང་། ལོངས་སྐུ་བྱང་སེམས་
ས་དང་པོ་བ་ཡན་ཆད་ཁོ་ནའི་མངོན་སུམ་གྱི་སྤྱོད་ཡུལ་དང་། མཆོག་གི་སྤྲུལ་
སྐུ་སོ་སྐྱེས་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་ཤེས་པར་བྱ་བའི་
ཆེད་ཡིན་པའི་ཕྱིར། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་གཅིག་
ཏུ་སྟོན་པའི་ལུང་ཡོད་དེ། ཤིང་རྟ་ཆེན་པོ་ཀླུ་སྒྲུབ་ཀྱི་ལུགས་ལས། གང་ཕྱིར་
དབེན་པའི་དབེན་གྱུར་བ། །ཐ་མི་དད་པ་ཉིད་དུ་འདོད། །ཅེས་གསུངས་པའི་
ཕྱིར། ཁོ་ན་རེ། ཡེ་ཤེས་ཆོས་སྐུ་དེ་སངས་རྒྱས་ཁོ་ནའི་མངོན་སུམ་གྱི་སྤྱོད་
ཡུལ་ཡིན་པར་ཐལ། དེ་དེའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། འདོད་
ན༑ དེ་སངས་རྒྱས་ཀྱི་ཡུལ་ཡིན་པར་ཐལ། འདོད་པའི་ཕྱིར། འདོད་མི་ནུས་
ཏེ༑ སངས་རྒྱས་རྟག་པ་ཡིན་པའི་ཕྱིར་ཟེར་ན། འོ་ན། སངས་རྒྱས་ཀྱི་གསུང་
མེད་པར་ཐལ། སངས་རྒྱས་རྟག་པ་ཡིན་པའི་ཕྱིར། ཁྱབ་པ་ཁས། འདོད་ན།
སངས་རྒྱས་ཀྱི་བཀའ་མེད་པར་ཐལ་ལོ། །འདོད་མི་ནུས་སོ། །ཁོ་ན་རེ། ཡེ་
ཤེས་ཆོས་སྐུ་དེ་སངས་རྒྱས་ལས་གཞན་པའི་གང་ཟག་གི་རྒྱུད་ཀྱི་མངོན་སུམ་གྱི་
397



སྤྱོད་ཡུལ་མ་ཡིན་པར་ཐལ། དེ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་
ཡིན་པའི་ཕྱིར། འདོད་མི་ནུས་ཏེ། དེ་གཟུགས་སྐུ་གཉིས་ཀྱི་མངོན་སུམ་གྱི་
སྤྱོད་ཡུལ་གང་ཞིག གཟུགས་སྐུ་གཉིས་སངས་རྒྱས་ལས་གཞན་ཡིན་པའི་
ཕྱིར་ཏེ། དེ་གཉིས་སངས་རྒྱས་ལས་ཐ་དད་ཡིན་པའི་ཕྱིར་ཟེར་ན་མ་ཁྱབ། ཡང་
ཁོ་ན་རེ། ཡེ་ཤེས་ཆོས་སྐུ་ཆོས་ཅན། སངས་རྒྱས་ཁོ་ནའི་མངོན་སུམ་གྱི་ཡུལ་
ཡིན་པར་ཐལ། དེ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར། འདོད་ན།
དེ་ཆོས་ཅན། སངས་རྒྱས་ཁོ་ནའི་ཡུལ་ཡིན་པར་ཐལ། འདོད་པའི་ཕྱིར་ན་མ་
ཁྱབ། འོ་ན། གང་ཟག་གི་བདག་མེད་ཆོས་ཅན། འཕགས་པ་ཁོ་ནས་རྟོགས་
པར་ཐལ། འཕགས་པ་ཁོ་ནས་མངོན་སུམ་དུ་རྟོགས་པའི་ཕྱིར་ཏེ། གང་ཟག་
གི་བདག་མེད་མངོན་སུམ་དུ་རྟོགས་པའི་གང་ཟག་ཡིན་ན་འཕགས་པའི་གང་ཟག་
ཡིན་དགོས་པའི་ཕྱིར། རྩ་བར་འདོད་ན། དེ་ཆོས་ཅན། འཕགས་པ་ཁོ་ནས་
མ་རྟོགས་པར་ཐལ། སོ་སྐྱེས་རྟོགས་པའི་ཕྱིར། མ་གྲུབ་ན། དེ་ཆོས་ཅན། སོ་
སོ་སྐྱེ་བོས་རྟོགས་པར་ཐལ། གཞི་གྲུབ་པའི་ཕྱིར། ཁ་ཅིག ཡེ་ཤེས་ཆོས་སྐུ་
ཆོས་ཅན། སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་མ་ཡིན་པར་ཐལ། བྱང་
སེམས་འཕགས་པའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། བྱང་སེམས་
འཕགས་པའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་མཁྱེན་
པ་ལ་ཡེ་ཤེས་ཆོས་སྐུ་མངོན་སུམ་དུ་སྣང་བའི་ཕྱིར་ཏེ། དེ་ཡེ་ཤེས་ཆོས་སྐུ་ལ་
སྒྲུབ་འཇུག་ཡིན་པའི་ཕྱིར་ཏེ། དེ་ཡེ་ཤེས་ཆོས་སྐུ་མི་རྟག་པ་ལ་སྒྲུབ་འཇུག་གང་
398



ཞིག ཡེ་ཤེས་ཆོས་སྐུ་དང་ཡེ་ཤེས་ཆོས་སྐུ་མི་རྟག་པ་གཉིས་ཡུལ་དུས་རང་
བཞིན་གང་ལ་ལྟོས་ཏེ་གྲུབ་བདེ་རྫས་གཅིག་ཡིན་པའི་ཕྱིར། རྟགས་དང་པོ་གྲུབ་
སྟེ༑ བྱང་སེམས་འཕགས་པའི་རྒྱུད་ལ་ཡེ་ཤེས་ཆོས་སྐུ་མི་རྟག་པར་མངོན་སུམ་
དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་ཐམས་ཅད་
མི་རྟག་པར་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཟེར་ན་མ་ཁྱབ།
འོ་ན། དེའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་མཁྱེན་
པ་དེ་སྣང་ལ་མ་ངེས་ཀྱི་བློ་ཡིན་པར་ཐལ། དེ་ལ་ཡེ་ཤེས་ཆོས་སྐུ་སྣང་བ་གང་
ཞིག དེས་ཡེ་ཤེས་ཆོས་སྐུ་མངོན་སུམ་དུ་མ་རྟོགས་པའི་ཕྱིར། འདོད་ན།
འཕགས་པའི་རྒྱུད་ལ་སྣང་ལ་མ་ངེས་ཀྱི་བློ་ཡོད་པར་ཐལ་ལོ། །འདོད་མི་ནུས་
ཏེ༑ རྣམ་འགྲེལ་ལས། བློ་གྲོས་ཆེན་པོ་མཐོང་ཉིད་ལས། །རྣམ་པ་ཐམས་
ཅད་ངེས་པར་བྱེད། །ཅེས་གསུངས་པའི་ཕྱིར། ཁོ་ན་རེ། བྱང་སེམས་འཕགས་
པའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཡོད་
པར་ཐལ། དེའི་རྒྱུད་ལ་ཡེ་ཤེས་ཆོས་སྐུ་རྟག་སྟོང་དུ་མངོན་སུམ་དུ་རྟོགས་པའི་
མཁྱེན་པ་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། དེའི་རྒྱུད་ལ་ཡེ་ཤེས་ཆོས་
སྐུ་རྟག་གཅིག་རང་དབང་ཅན་གྱིས་སྟོང་བར་མངོན་སུམ་དུ་རྟོགས་པའི་མཁྱེན་
པ་ཡོད་པའི་ཕྱིར་ཏེ། དེའི་རྒྱུད་ལ་ཡེ་ཤེས་ཆོས་སྐུ་གང་ཟག་གི་བདག་མེད་དུ་
མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་རོ། །
399



ཡེ་ཤེས་ཆོས་སྐུ་བཤད་པ།
བྱང་ཆུབ་ཕྱོགས་མཐུན་ཚད་མེད་དང་། །ཞེས་སོགས་ཀྱི་སྐབས་སུ་གཉིས་ལས།
དང་པོ་ནི། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ཆོས་ཅན། །
ཡེ་ཤེས་ཆོས་སྐུ་ཡིན་ཏེ། ཇི་ལྟ་བ་དང་ཇི་སྙེད་པ་ལ་ལྟོས་ཏེ་གཟིགས་པ་མཐར་
ཐུག་པའི་ཡེ་ཤེས་ཡིན་པའི་ཕྱིར། མཐའ་དཔྱད་པ་ནི། ཇི་ལྟ་བ་དང་ཇི་སྙེད་
པ་ལ་ལྟོས་ཏེ་གཟིགས་པ་མཐར་ཐུག་པའི་ཡེ་ཤེས་དེ། ཡེ་ཤེས་ཆོས་སྐུའི་མཚན་
ཉིད་དུ་འཇོག བྱས་པ་ལ་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་མིག་
ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་
ཆོས་ཅན། རྣལ་འབྱོར་མངོན་སུམ་ཡིན་པར་ཐལ། འདོད་པའི་ཕྱིར་ན་མ་ཁྱབ།
ཁོ་ན་རེ། སངས་རྒྱས་འཕགས་པའི་རྒྱུད་ཀྱི་དབང་ཤེས་ཆོས་ཅན། དེར་ཐལ།
དེའི་ཕྱིར། འདོད་ན། དེ་ཆོས་ཅན། ཡིད་ཤེས་ཡིན་པར་ཐལ། ཡེ་ཤེས་ཆོས་
སྐུ་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། སངས་རྒྱས་འཕགས་པའི་རྒྱུད་
ཀྱི་རང་རིག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་
ན༑ དེ་ཆོས་ཅན། རྣལ་འབྱོར་མངོན་སུམ་ཡིན་པར་ཐལ། འདོད་པའི་ཕྱིར་
ན་མ་ཁྱབ། འདོད་ན། དེ་ཆོས་ཅན། གཞན་རིག་གི་ཤེས་པ་ཡིན་པར་ཐལ།
འདོད་པའི་ཕྱིར། འདོད་ན། དེ་ཆོས་ཅན། ཁ་ཕྱི་ལྟས་ཀྱི་ཤེས་པ་ཡིན་པར་
ཐལ་ལོ། །འདོད་ན། དེ་ཆོས་ཅན། དེ་མ་ཡིན་པར་ཐལ། ཁ་ནང་ལྟས་ཀྱི་
400



ཤེས་པ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། ཁ་ཅིག སངས་རྒྱས་
འཕགས་པའི་རྒྱུད་ཀྱི་མཐར་གནས་སྙོམས་འཇུག་དགུ་ཡེ་ཤེས་ཆོས་སྐུ་ཡིན་ཞེས་
ཟེར་ན། དེའི་རྒྱུད་ཀྱི་འགོག་སྙོམས་དེ་ཡེ་ཤེས་ཆོས་སྐུ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་ཤེས་པ་མ་ཡིན་པའི་ཕྱིར། ཁོ་ན་རེ། སངས་
རྒྱས་འཕགས་པའི་རྒྱུད་ཀྱི་མཐར་གནས་སྙོམས་འཇུག་དགུ་ཡེ་ཤེས་ཆོས་སྐུ་ཡིན་
པར་ཐལ། མཐར་གྱིས་ནི། སྙོམས་འཇུག་དགུ་ཡི་བདག་ཉིད་དང་། ཞེས་
དང༌། ཆོས་ཀྱི་སྐུ་ཞེས་བརྗོད་པ་ཡིན། ཞེས་གསུངས་པའི་ཕྱིར་ཟེར་ན། དེའི་
དོན་ལ་མཁས་པ་ཁ་ཅིག སངས་རྒྱས་འཕགས་པའི་རྒྱུད་ཀྱི་མཐར་གནས་
སྙོམས་འཇུག་དགུ་ལ་སྙོམས་པར་འཇུག་པའི་ཡེ་ཤེས་དེ། ཡེ་ཤེས་ཆོས་སྐུ་ཡིན་
ཞེས་པའི་དོན་ཡིན་ཟེར་ན། དེའི་རྒྱུད་ལ་མཐར་གནས་སྙོམས་འཇུག་དགུ་ཡོད་
པར་ཐལ། དམ་བཅའ་འཐད་པའི་ཕྱིར། འདོད་ན། འགོག་སྙོམས་རྒྱུད་ལྡན་
གྱི་སངས་རྒྱས་འཕགས་པ་ཡོད་པར་ཐལ། འདོད་པའི་ཕྱིར། འདོད་ན། ཡིད་
ཀྱི་རྣམ་པར་ཤེས་པ་མངོན་གྱུར་བ་རྒྱུད་ལ་མི་ལྡན་པའི་སངས་རྒྱས་འཕགས་པ་
ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ཡིན་ན་ཡིད་ཀྱི་རྣམ་
པར་ཤེས་པར་རགས་པ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར་ཏེ། དེ་ཡིན་
ན་ཆོས་ཐམས་ཅད་མངོན་སུམ་དུ་རྟོགས་པའི་གང་ཟག་ཡིན་དགོས་པའི་ཕྱིར། རང་
ལུགས་ནི། སངས་རྒྱས་འཕགས་པའི་རྒྱུད་ཀྱི་མཐར་གནས་སྙོམས་འཇུག་དགུ་
ལ་སྙོམས་པར་འཇུག་ནུས་པའི་ནུས་པ་ཐོབ་པའི་སངས་རྒྱས་ཀྱི་ཡེ་ཤེས་དེ་ཡེ་ཤེས་
401



ཆོས་སྐུ་ཡིན་པ་ལུང་དེའི་དོན་ཡིན། དེས་ན་ཡེ་ཤེས་ཆོས་སྐུ། སངས་རྒྱས་ཀྱི་
ཡེ་ཤེས། རྣམ་མཁྱེན་དོན་གཅིག
འཕགས་པ་གྲོལ་སྡེས་སྐབས་འདིའི་བསྟན་བྱའི་གཙོ་བོའི་
སྐུ་འདོད་ཚུལ་བཤད་པ།
གཞན་དག་ན་རེ་དེ་དག་ཇི་ལྟར་ན། ཞེས་སོགས་ཀྱི་སྐབས་སུ་སྦྱོར་བ་ལ་ཁ་
ཅིག ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སངས་
རྒྱས་ཀྱི་སྐུ་མ་ཡིན་ཏེ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་པོ་གང་རུང་
མ་ཡིན་པའི་ཕྱིར། ཁྱབ་པ་འཕགས་པ་གྲོལ་སྡེས་སངས་རྒྱས་ཀྱི་སྐུ་ལ་དེ་གསུམ་
དུ་གྲངས་ངེས་པར་ཁས་ལེན་པའི་སྟེང་དུ་སོང་། དེས་ན། འཕགས་པ་གྲོལ་
སྡེས་ཡེ་ཤེས་ཆོས་སྐུ་ཁས་མི་ལེན་ཟེར་ན། དེས་དེ་ཁས་ལེན་པར་ཐལ། དེས་
ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཡེ་ཤེས་ཆོས་སྐུར་ཁས་ལེན་པའི་
ཕྱིར་ཏེ། དེས་དེ་སངས་རྒྱས་ཀྱི་སྐུར་ཁས་ལེན་པའི་ཕྱིར། མ་གྲུབ་ན། ཁྱད་
པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་སྐུ་མ་ཡིན་
པར་ཐལ། དེ་གསུམ་པོ་གང་རུང་མ་ཡིན་པའི་ཕྱིར། ཞེས་པའི་ཐལ་འགྱུར་
འདི་འཕགས་པ་གྲོལ་སྡེ་ལ་གནོད་བྱེད་ཡང་དག་ཏུ་མི་འཇུག་པར་ཐལ། དེ་འཕགས་
པ་གྲོལ་སྡེ་ལ་མི་འདོད་པ་ཐལ་བར་འཕངས་པ་མ་ཡིན་པའི་ཕྱིར་ཏེ། འཕགས་
402



པ་གྲོལ་སྡེས་དེ་ལ་འདོད་ལན་ཐེབས་པའི་ཕྱིར་ཏེ། འཕགས་པ་གྲོལ་སྡེས་ཁྱད་
པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་སངས་རྒྱས་ཀྱི་སྐུར་ཁས་མི་ལེན་པའི་
ཕྱིར། རྟགས་ཁས། གཞན་ཡང་། དེས་ཡེ་ཤེས་ཆོས་སྐུ་ཁས་ལེན་པར་ཐལ།
འཕགས་པ་གྲོལ་སྡེས་སྟོང་ཕྲག་བརྒྱ་བའི་མདོ་ལས། གཟུགས་ཀྱི་སྐུ་དང་ཆོས་
ཀྱི་སྐུ་དང་ཡེ་ཤེས་ཀྱི་སྐུ་མཐོང་བར་འཚལ་བས་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་བསླབ་པར་བྱའོ་ཞེས་པའི་གཞུང་འདི་སྒྲ་ཇི་བཞིན་པར་ཁས་ལེན་རིགས་པའི་
ཕྱིར་ཏེ། འཕགས་པ་གྲོལ་སྡེས་སྟོང་ཕྲག་བརྒྱ་བ་སྒྲ་ཇི་བཞིན་པ་ཁས་ལེན་རིགས་
པའི་ཕྱིར། གཞན་ཡང་། དེས་ཡེ་ཤེས་ཆོས་སྐུ་ཁས་ལེན་པར་ཐལ། ཉི་ཁྲི་
སྣང་བ་ལས། གང་དག་གིས་རྣམ་པ་ཐམས་ཅད་དུ་ཤིན་ཏུ་རྣམ་པར་དག་པའི་
ངོ་བོ་ཉིད་ཀྱི་སྐུ་ཟག་པ་མེད་པའི་ཆོས་རྣམས་གང་ཞིག་ཞེ་ན། བྱང་ཆུབ་ཕྱོགས་
མཐུན་ཚད་མེད་དང་། ཞེས་པ་དང་། ཉི་ཁྲི་རྣམ་འགྲེལ་ལས། གང་ཡིན་རྣམ་
པ་ཐམས་ཅད་རྣམ་པར་དག་པའི་ངོ་བོ་ཉིད་ཀྱི་ཆོས་སྐུ་ཟག་པ་མེད་པའི་ཆོས་རྣམས་
གང་ཞིག་ཞེ་ན་ཞེས་བཤད་པའི་ཕྱིར། འཕགས་པ་གྲོལ་སྡེས་ཡེ་ཤེས་ཆོས་སྐུ་
ཁས་ལེན་པར་ཐལ། རྒྱན་སྣང་ལས། རྟེན་ཅིང་འབྲེལ་བར་འབྱུང་བ་གང་། །
དེ་ནི་ཁྱོད་ཀྱིས་སྟོང་བར་བཞེད། །ཞེས་བྱ་བའི་ཚུལ་གྱིས་གཉིས་སུ་མེད་པའི་
ཡེ་ཤེས་ཀྱི་བདག་ཉིད་ཅན་གྱི་སྐུ་བསྟན་པ་ཡིན་ནོ་ཞེ་ན། དེ་ནི་རིགས་པ་མཚུངས་
པ་ཉིད་ཀྱིས་ལོངས་སྤྱོད་རྫོགས་པའི་སྐུ་དང་སྤྲུལ་བའི་སྐུ་ཉིད་ཀྱང་ལོགས་ཤིག་
ཏུ་བསྟན་པ་མ་ཡིན་པར་འགྱུར་རོ། །ཞེས་པའི་གཞུང་འདིས་འཕགས་པ་གྲོལ་
403



སྡེས་འདོད་པ་སྐྱར་ནས་གནོད་བྱེད་འཕེན་པའི་གཞུང་ཡིན་པའི་ཕྱིར། དེས་ན་
འདིས་འཕགས་པ་གྲོལ་སྡེས་ཡེ་ཤེས་ཆོས་སྐུ་བཞེད་པར་གསལ་བར་བསྟན་པ་
ཡིན་ནོ། །དེ་ལྟར་མ་ཡིན་ན། འཕགས་པ་གྲོལ་སྡེ་ཆོས་ཅན། ཐེག་ཆེན་འཕགས་
པ་མ་ཡིན་པར་ཐལ། ཁྱོད་སྐྱབས་གནས་ཡང་དག་ལ་ལོག་ལྟ་མངོན་གྱུར་བ་རྒྱུད་
ལྡན་གྱི་གང་ཟག་ཡིན་པའི་ཕྱིར་ཏེ། ཁྱོད་ཡེ་ཤེས་ཆོས་སྐུ་སྐྱབས་གནས་ཡང་
དག་མ་ཡིན་པར་འཛིན་པའི་ལོག་ལྟ་མངོན་དུ་གྱུར་བ་རྒྱུད་ལྡན་གྱི་གང་ཟག་ཡིན་
པའི་ཕྱིར་ཏེ། ཁྱོད་ཀྱིས་ཡེ་ཤེས་ཆོས་སྐུ་སྐྱབས་གནས་ཡང་དག་མ་ཡིན་པར་
ཁས་ལེན་པའི་ཕྱིར། ཁོ་ན་རེ། དེས་ཡེ་ཤེས་ཆོས་སྐུ་ཁས་མི་ལེན་པར་ཐལ།
དེས་མངོན་རྟོགས་བརྒྱད་ཀྱི་རྣམ་བཞག་ཁས་མི་ལེན་པའི་ཕྱིར་ཏེ། ཉི་ཁྲི་རྣམ་
འགྲེལ་ལས། མངོན་རྟོགས་བདག་ཉིད་བདུན་ཡིན་ཕྱིར། །ཤེས་རབ་ཕ་རོལ་
ཕྱིན་ཞེས་བྱ། །ཞེས་གསུངས་པའི་ཕྱིར། ཟེར་ན་མ་ཁྱབ། ལུང་དེའི་དོན་ནི།
འཕགས་པ་གྲོལ་སྡེས་བསྟན་བཅོས་མངོན་རྟོགས་རྒྱན་གྱི་བསྟན་བྱའི་གཙོ་བོར་
གྱུར་བའི་མངོན་རྟོགས་ལ་མཁྱེན་པ་གསུམ་སྦྱོར་བ་བཞི་བདུན་དུ་གྲངས་ངེས་ཤིང་།
སྐབས་བརྒྱད་པའི་བསྟན་བྱའི་གཙོ་བོར་གྱུར་བའི་མངོན་རྟོགས་མེད་པར་ཞལ་
གྱིས་བཞེས་པ་ལུང་དེའི་དོན་ཡིན། ཁ་ཅིག ཁྱད་པར་གསུམ་ལྡན་གྱི་སངས་
རྒྱས་ཀྱི་ཡེ་ཤེས་ཆོས་ཅན། སྐབས་བརྒྱད་པའི་བསྟན་བྱའི་གཙོ་བོར་གྱུར་བའི་
སངས་རྒྱས་ཀྱི་སྐུས་མ་བསྡུས་ཏེ། དེའི་བསྟན་བྱའི་གཙོ་བོར་གྱུར་བའི་སངས་
རྒྱས་ཀྱི་སྐུ་དེ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་པ་གང་ཞིག
404



དེ་དང་པོས་ཀྱང་མ་བསྡུས། གཉིས་པས་ཀྱང་མ་བསྡུས། གསུམ་པས་ཀྱང་མ་
བསྡུས་པའི་ཕྱིར། འཕགས་སེང་གཉིས་དེའི་བསྟན་བྱའི་གཙོ་བོར་གྱུར་བའི་སྐུའི་
གྲངས་ངེས་ལ་རྩོད་པ་ཡིན་ཏེ། འཕགས་པ་གྲོལ་སྡེས་དེའི་བསྟན་བྱའི་གཙོ་བོར་
གྱུར་བའི་སྐུ་ལ་གསུམ་དུ་གྲངས་ངེས་པར་ཞལ་གྱི་བཞེས་པ་ལ། སློབ་དཔོན་གྱིས་
དེ་ལྟར་མི་བཞེད་པའི་ཕྱིར། འཕགས་སེང་གཉིས་ཀྱིས་སངས་རྒྱས་ཀྱི་སྐུ་ལ་ངོ་
བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་མ་ངེས་མི་རྩོད་དེ། འཕགས་
སེང་གཉིས་ཀྱིས་སངས་རྒྱས་ཀྱི་སྐུ་ལ་དེ་གསུམ་དུ་གྲངས་ངེས་པར་མི་བཞེད་པའི་
ཕྱིར་ཏེ། འཕགས་པ་གྲོལ་སྡེས་མི་བཞེད་པ་གང་ཞིག སློབ་དཔོན་གྱིས་མི་
བཞེད་པའི་ཕྱིར། དང་པོ་གྲུབ་ཏེ། འཕགས་པ་གྲོལ་སྡེས་ཡེ་ཤེས་ཆོས་སྐུ་ཞལ་
གྱིས་བཞེས་པའི་ཕྱིར། ཞེས་གསུང་ན། ཁྱད་པར་གསུམ་ལྡན་གྱི་སངས་རྒྱས་
ཀྱི་ཡེ་ཤེས་ཆོས་ཅན། སྐབས་བརྒྱད་པའི་བསྟན་བྱའི་གཙོ་བོར་གྱུར་བའི་སངས་
རྒྱས་ཀྱི་སྐུས་མ་བསྡུས་པར་ཐལ། དེའི་བསྟན་བྱའི་གཙོ་བོར་གྱུར་བའི་སངས་
རྒྱས་ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་པ་གང་ཞིག
ཁྱོད་ངོ་བོ་ཉིད་སྐུས་ཀྱང་མ་བསྡུས། ཕྱི་མ་གཉིས་གང་གིས་ཀྱང་མ་བསྡུས་པའི་
ཕྱིར་ཞེས་པའི་ཐལ་འགྱུར་འདི་ལ་འཕགས་པ་གྲོལ་སྡེས་ལན་དོན་མཐུན་མི་ཐེབས་
པར་ཐལ། ཐལ་འགྱུར་འདི་གཞུང་འདིའི་སྐབས་ནས་བསྟན་པའི་ཐལ་འགྱུར་
ཡིན་པ་གང་ཞིག འཕགས་པ་གྲོལ་སྡེ་དེ་གཞུང་འདིའི་ཕྱོགས་སྔ་སྨྲ་བ་བོ་ཡིན་
པའི་ཕྱིར། འདོད་མི་ནུས་ཏེ། འཕགས་པ་གྲོལ་སྡེས་ཐལ་འགྱུར་འདི་ལ་རྟགས་
405



མ་གྲུབ་ཀྱི་ལན་དོན་མཐུན་ཐེབས་པའི་ཕྱིར་ཏེ། ཁྱད་པར་གསུམ་ལྡན་གྱི་སངས་
རྒྱས་ཀྱི་ཡེ་ཤེས་ངོ་བོ་ཉིད་སྐུས་བསྡུས་པ་གང་ཞིག འཕགས་པ་གྲོལ་སྡེས་དེ་
ལྟར་བསྡུས་པར་ཞལ་གྱིས་བཞེས་པའི་ཕྱིར། དང་པོ་གྲུབ་སྟེ། སངས་རྒྱས་ཀྱི་
སྐུ་ཐམས་ཅད་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་གྱིས་བསྡུས་པའི་ཕྱིར། དེ་
ལྟར་དུ། རྣམ་བཤད་ལས་བཤད་པའི་ཕྱིར། རང་ལུགས་ནི། གཞུང་འདི་ཕྱོགས་
སྔ་སྨྲ་བ་པོ་འཕགས་པ་གྲོལ་སྡེ་དང་། དེའི་རྗེས་འབྲངས་རྣམས་ཀྱིས་སངས་རྒྱས་
ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་པར་བཞེད་པ་ཡིན་
ལ༑ དེ་ལ་གནོད་བྱེད་སྟོན་པ་ལ། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་
བས་རྣམ་པ་བཞི་ཡིན་པས་ཞེས་པའི་གཞུང་འདི་གསུངས། གཞུང་དོན་ནི། ཁྱད་
པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་སྐུ་མ་ཡིན་
པར་ཐལ། སངས་རྒྱས་ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་
ངེས་པ་གང་ཞིག དང་པོ་ཡང་མ་ཡིན། གཉིས་པ་ཡང་མ་ཡིན། གསུམ་པ་
ཡང་མ་ཡིན་པའི་ཕྱིར་ཞེས་པའི་དོན་ཡིན། དེས་ན། འཕགས་སེང་གཉིས་སངས་
རྒྱས་ཀྱི་སྐུའི་གྲངས་ངེས་ལ་རྩོད་པ་ཡིན་ཏེ། འཕགས་པ་གྲོལ་སྡེས་སངས་རྒྱས་
ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་པར་བཞེད་པ་གང་
ཞིག སློབ་དཔོན་གྱིས་དེ་ལྟར་མི་བཞེད་པའི་ཕྱིར། དང་པོ་གྲུབ་སྟེ། ཉི་སྣང་
ལས། ད་ནི་ཆོས་ཀྱི་སྐུ་ཞེས་བརྗོད་པར་བྱ་བ་ཡིན་ལ། དེ་ནི་རྣམ་པ་གསུམ་དུ་
རིག་པར་བྱ་སྟེ། ངོ་བོ་ཉིད་ཀྱི་སྐུ་དང་ལོངས་སྤྱོད་རྫོགས་པའི་སྐུ་དང་སྤྲུལ་པའི་
406



སྐུའོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། འགྲེལ་བ་དོན་གསལ་
ལས། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས།
ཞེས་གསུངས་པའི་ཕྱིར། རྩོད་པ་སྤོང་བ་ལ་ཁོ་ན་རེ། འཕགས་སེང་གཉིས་སངས་
རྒྱས་ཀྱི་སྐུའི་གྲངས་ངེས་ལ་མི་རྩོད་པར་ཐལ། འཕགས་པ་གྲོལ་སྡེས་སངས་རྒྱས་
ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་པར་ཞལ་གྱིས་བཞེས་
པ་གང་ཞིག སློབ་དཔོན་གྱིས་ཀྱང་དེ་ལྟར་ཞལ་གྱིས་བཞེས་པའི་ཕྱིར། གཉིས་
པ་གྲུབ་སྟེ། རྒྱུད་བླ་མ་ལས། དེ་དབྱེ་ཟབ་དང་རྒྱ་ཆེའི་ཕྱིར། །ཆོས་ཀྱི་རབ་
དབྱེ་རང་བཞིན་ལས། །སོགས་པའི་སྐུ་གསུམ་དག་གིས་འཇུག །ཞེས་པ་
དང་། མདོ་སྡེ་རྒྱན་ལས། བདག་ཉིད་ཆེན་པོའི་ཡོན་ཏན་གྱི། །སྐུ་གསུམ་དག་
གིས་སངས་རྒྱས་ཀྱི། །སྐུ་བསྡུས་པར་ནི་ཤེས་པར་བྱ། །ཞེས་པའི་གཞུང་འདི་
སློབ་དཔོན་སེང་གེ་བཟང་པོས་སྒྲ་ཇི་བཞིན་པར་ཁས་ལེན་པའི་ཕྱིར་དང་། རྒྱན་
སྣང་ལས། རྣམ་པ་ཀུན་གྱི་མཆོག་ཏུ་གྱུར་བའི་སྐུ་ནི་གསུམ་པོ་ངེས་པར་ཐོབ་
པར་ཤོག་ཅེས་གསུངས་པའི་ཕྱིར་ཟེར་ན་མ་ཁྱབ་སྟེ། ལུང་དང་པོ་གཉིས་ཀྱི་དོན་
ནི༑ སངས་རྒྱས་ཀྱི་སྐུ་གསུམ་དུ་བསྡུས་པའི་དོན་ཡིན་ལ། ལུང་ཕྱི་མའི་དོན་
ནི༑ སངས་རྒྱས་ཀྱི་སྐུ་ཐམས་ཅད་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་བསྡུས་
པར་སློབ་དཔོན་གྱིས་ཞལ་གྱིས་བཞེས་པའི་ཕྱིར་ཏེ། རྣམ་བཤད་སྙིང་པོ་རྒྱན་
ལས། ཟག་པ་མེད་པའི་ཡེ་ཤེས་སྡེ་ཚན་ཉི་ཤུ་རྩ་གཅིག་གིས་བསྡུས་པའི་ཡེ་ཤེས་
ཆོས་ཀྱི་སྐུ་ནི་སྔགས་ཀྱི་ཕྱོགས་ནས་ཀྱང་སྐུ་བཞིར་གསུངས་པ་ལ་རྒྱལ་བའི་སྲས་
407



པོ་སེང་གེ་བཟང་པོས་ཀྱང་བཞིར་མཛད་པ་ནི་དབྱེ་བསྡུ་ཙམ་ཡིན་གྱི་སྐུ་གསུམ་
དུ་མ་འདུས་པར་བཞེད་པ་ནི་མིན་ནོ། །ཞེས་གསུངས་པའི་ཕྱིར། ཁོ་ན་རེ། སངས་
རྒྱས་ཀྱི་སྐུ་གསུམ་དུ་མ་འདུས་པར་ཐལ། ཡེ་ཤེས་ཆོས་སྐུ་སངས་རྒྱས་ཀྱི་སྐུ་
ཡིན་པ་གང་ཞིག ཡེ་ཤེས་ཆོས་སྐུ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་པོ་
གང་རུང་མ་ཡིན་པའི་ཕྱིར་ན་མ་ཁྱབ། འོ་ན། སངས་རྒྱས་ཀྱི་སྐུ་ཐམས་ཅད་
སྐུ་བཞིར་མ་འདུས་པར་ཐལ། ལོངས་སྐུའི་སེན་ཟངས་མདོག སངས་རྒྱས་
ཀྱི་སྐུ་ཡིན་པ་གང་ཞིག དེ་དེ་བཞི་པོ་གང་རུང་མ་ཡིན་པའི་ཕྱིར། ཁྱབ་པ་
འགྲིག འདོད་མི་ནུས་སོ། །ཁོ་ན་རེ། འཕགས་པ་གྲོལ་སྡེའི་རྒྱུད་ཀྱི་སངས་
རྒྱས་ཀྱི་སྐུ་གསུམ་དུ་གྲངས་ངེས་པར་འཛིན་པའི་བློ་དེ་ལོག་ཤེས་ཡིན་པར་ཐལ།
དེས་དེ་ལ་གསུམ་དུ་གྲངས་ངེས་པར་ཁས་ལེན་པ་གང་ཞིག སངས་རྒྱས་ཀྱི་
སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་མ་ངེས་པའི་ཕྱིར། རྟགས་
རྣམས་ཁས། འདོད་ན། དེ་སྤང་བྱ་ཀུན་བཏགས་ཡིན་པར་ཐལ། འདོད་པའི་
ཕྱིར། འདོད་ན། དེ་མཐོང་སྤང་ཡིན་པར་ཐལ། འདོད་པའི་ཕྱིར། འདོད་ན།
དེའི་རྒྱུད་ལ་མཐོང་སྤང་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ།
དེས་མཐོང་སྤང་སྤངས་པའི་ཕྱིར་ཏེ། དེས་མཐོང་ལམ་རྣམ་གྲོལ་ལམ་ཐོབ་པའི་
ཕྱིར་ཏེ། དེས་མཐོང་ལམ་ཐོབ་པ་གང་ཞིག མཐོང་ལམ་ཐོབ་ན་མཐོང་ལམ་
རྣམ་གྲོལ་ལམ་ཐོབ་དགོས་པའི་ཕྱིར། རྟགས་པོ་གྲུབ་སྟེ། འཕགས་པའི་ཁོངས་
སུ་གཏོགས་པ་ཡི། །རྣམ་པར་གྲོལ་བ་ཞེས་བྱས་ཀྱང་། །ཞེས་གསུངས་པའི་
408



ཕྱིར། ཟེར་ན། འོ་ན། འཕགས་པ་གྲོལ་སྡེའི་རྒྱུད་ཀྱི་སེམས་མི་འགོངས་པ་
ཉིད་ལ་སོགས། །ངོ་བོ་ཉིད་མེད་སོགས་སྟོན་བྱེད། །དེ་ཡི་མི་མཐུན་ཕྱོགས་
བོར་བ། །རྣམ་པ་ཀུན་དུ་ཡོངས་འཛིན་ཡིན། །ཞེས་པའི་གཞུང་འདིས་ཕྱི་ནང་
གི་ཡོངས་འཛིན་གཉིས་ཀ་དངོས་སུ་བསྟན་པར་འཛིན་པའི་བློ་དེ་ལོག་ཤེས་ཡིན་
པར་ཐལ། གཞུང་འདིས་ཕྱི་ནང་གི་ཡོངས་འཛིན་གཉིས་ཀ་དངོས་སུ་མ་བསྟན་
པ་གང་ཞིག འཕགས་པ་གྲོལ་སྡེས་དེ་གཉིས་ཀ་དངོས་སུ་བསྟན་པར་བཞེད་
པའི་ཕྱིར། གཞན་ཡང་། བྱང་སེམས་ཚོགས་ལམ་པའི་རྒྱུད་ཀྱི་རང་ཉིད་སེམས་
ཅན་ཐམས་ཅད་དང་དུས་མཉམ་དུ་སངས་རྒྱས་པར་འདོད་པའི་བློ་དེ་ལོག་ཤེས་
ཡིན་པར་ཐལ། དེའི་རྒྱུད་ལ་དེ་ཡོད་པ་གང་ཞིག བྱང་སེམས་ཚོགས་ལམ་
དང་སེམས་ཅན་ཐམས་ཅད་དུས་མཉམ་དུ་སངས་རྒྱས་པ་མ་ཡིན་པའི་ཕྱིར།
རྟགས་དང་པོ་གྲུབ་སྟེ། དེའི་རྒྱུད་ལ་མཉན་པ་ལྟ་བུའི་སེམས་བསྐྱེད་ཡོད་པའི་
ཕྱིར། རྩ་བར་འདོད་ན། དེའི་རྒྱུད་ཀྱི་རང་ཉིད་སེམས་ཅན་ཐམས་ཅད་དང་
དུས་མཉམ་དུ་སངས་རྒྱས་པར་བྱའོ་སྙམ་པའི་སེམས་བསྐྱེད་དེ། ལོག་ཤེས་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། ཐར་ལམ་ཡིན་པའི་ཕྱིར།
རོང་ཊིཀ་པ་ན་རེ། སློབ་དཔོན་གྱིས་སྐུ་བཞིར་བཤད་པ་དེ་མཁན་པོ་ཡང་དག་
རྣམ་སྣང་མཛད་ཀྱི་བཞེད་པ་བསྐྱར་བ་ཡིན་གྱི་སློབ་དཔོན་གྱི་རང་ལུགས་ཀྱི་བཞེད་
པ་མིན་ནོ། །ཞེས་ཟེར་རོ། །འགྲེལ་བ་ལས། དེ་ཡང་ངོ་བོ་ཉིད་སྐུ་ལ་སོགས་
པའི་དབྱེ་བས་རྣམ་པ་བཞི་ཡིན་པས། ཞེས་པ་དང་། དེ་ལྟར་སྐུ་དང་པོ་བསྟན་
409



ནས། གཉིས་པ་ཆོས་ཀྱི་སྐུ་སྤྲོས་པ་མེད་པའི་བདག་ཉིད་ཅན་གྱི་ཡེ་ཤེས་ཆོས་
ཀྱི་སྐུ་ནི་ཞེས་པ་དང་། དེ་ལྟར་སྐུ་གཉིས་པ་བསྟན་ནས། གསུམ་པ་ལོངས་སྤྱོད་
རྫོགས་པའི་སྐུ་དང་། དེ་ལྟར་སྐུ་གསུམ་པ་བསྟན་ནས། བཞི་པ་སྤྲུལ་བའི་སྐུ་
ཞེས་པའི་གཞུང་འདི་སློབ་དཔོན་གྱི་རང་གཞུང་མ་ཡིན་པར་ཐལ། དམ་བཅའ་
འཐད་པའི་ཕྱིར། འདོད་ན། སྐབས་བརྒྱད་པའི་འགྲེལ་བ་དེ་སློབ་དཔོན་གྱི་རང་
གཞུང་མ་ཡིན་པར་ཐལ་ལོ། །འདོད་ན། འགྲེལ་བ་དོན་གསལ་དེ་སློབ་དཔོན་
གྱི་རང་གཞུང་མ་ཡིན་པར་ཐལ་ལོ། །འདོད་མི་ནུས་སོ། །འཕགས་པ་གྲོལ་
སྡེས་ཡེ་ཤེས་ཆོས་སྐུ་བཞེད་བྱས་པ་ལ་ཁོ་ན་རེ། དེས་བྱང་ཆུབ་ཕྱོགས་མཐུན་
ཚད་མེད་དང་། ཞེས་པའི་གཞུང་འདིས་ཡེ་ཤེས་ཆོས་སྐུ་བསྟན་བྱའི་གཙོ་བོར་
བྱས་ནས་བསྟན་པར་འདོད་པར་ཐལ། དེས་གཞུང་འདིས་བསྟན་བྱའི་གཙོ་བོར་
གྱུར་བའི་ཡེ་ཤེས་ཆོས་སྐུ་ཁས་ལེན་པའི་ཕྱིར་ཏེ། དེས་དེའི་བསྟན་བྱའི་གཙོ་བོར་
གྱུར་བའི་ཟག་མེད་ཡེ་ཤེས་སྡེ་ཚན་ཉར་གཅིག་པོ་ཡེ་ཤེས་ཆོས་སྐུར་ཁས་ལེན་
གདམས་ངག་དང་། །ཞེས་པའི་གཞུང་འདིས་ལམ་ཤེས་བསྟན་བྱའི་གཙོ་བོར་
བྱས་ནས་བསྟན་པར་ཁས་ལེན་པར་ཐལ། དེས་དེའི་བསྟན་བྱའི་གཙོ་བོར་གྱུར་
བའི་རྣམ་མཁྱེན་ལམ་ཤེས་སུ་ཁས་ལེན་པའི་ཕྱིར། ཁྱབ་པ་འགྲིག ཁ་ཅིག
གཞན་དག་ན་རེ་ཞེས་པའི་སྐབས་ནས་དངོས་སུ་བསྟན་པའི་ཐལ་འགྱུར་དེ་འཕགས་
པ་གྲོལ་སྡེ་ལ་གནོད་བྱེད་ཡང་དག་ཏུ་འཇུག་པར་ཐལ། དེ་གཞུང་འདིའི་ཕྱོགས་
410



སྔ་སྨྲ་བ་པོ་གང་ཞིག གཞུང་འདིས་ཐལ་འགྱུར་ཡང་དག་གཅིག་བསྟན་པའི་
ཕྱིར་ཟེར་ན་མ་ཁྱབ། འདོད་ན། འཕགས་པ་གྲོལ་སྡེ་ལ་གནོད་བྱེད་ཡང་དག་
ཏུ་འཇུག་པའི་ཐལ་འགྱུར་ཡོད་པར་ཐལ། འདོད་མི་ནུས་ཏེ། དེ་ཆོས་མཐུན་
གྱི་རྒོལ་བའི་ཚར་གཅོད་མི་ནུས་པའི་ཕྱིར་ཏེ། དེ་ཐེག་ཆེན་འཕགས་པ་ཡིན་པའི་
ཕྱིར། དེས་ན། གཞུང་འདིའི་སྐབས་ནས་བསྟན་པའི་ཐལ་འགྱུར་དེ་འཕགས་
པ་གྲོལ་སྡེ་རྗེས་འབྲང་རྣམས་ལ་གནོད་བྱེད་ཡང་དག་ཏུ་སོང་བར་ཁས་བླངས་
པའི་ཕྱིར་རོ། །
ལོངས་སྤྱོད་རྫོགས་སྐུ་བཤད་པ།
མཚན་ནི་སུམ་ཅུ་རྩ་གཉིས་དང་། །ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ཆོས་ཅན། ལོངས་སྐུའི་མཚན་
ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ལ་དགག་བཞག་སྤོང་
གསུམ་ལས། དང་པོ་ལ། ཁ་ཅིག ངེས་པ་ལྔ་ལྡན་གྱི་གཟུགས་སྐུ་མཐར་
ཐུག་ལོངས་སྐུའི་མཚན་ཉིད། དེ་དང་མི་ལྡན་པའི་གཟུགས་སྐུ་མཐར་ཐུག་སྤྲུལ་
སྐུའི་མཚན་ཉིད་ཟེར་ན། ལོངས་སྐུ་དང་སྤྲུལ་སྐུ་གཉིས་ཆོས་ཅན། མཚོན་བྱ་
དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ངེས་པ་ལྔ་
དང་ལྡན་པ་གང་ཞིག གཟུགས་སྐུ་ཡིན་པའི་ཕྱིར། རྟགས་དང་པོ་མ་གྲུབ་ན།
411



དེ་ཆོས་ཅན། སྤྲུལ་སྐུ་ཡིན་པར་ཐལ། ངེས་པ་ལྔ་དང་མི་ལྡན་པའི་གཟུགས་
སྐུ་མཐར་ཐུག་ཡིན་པའི་ཕྱིར་ཏེ། ཁྱོད་ངེས་པ་ལྔ་དང་མི་ལྡན་པ་གང་ཞིག
གཟུགས་སྐུ་མཐར་ཐུག་ཡིན་པའི་ཕྱིར། འཁོར་གསུམ་མོ། །གཉིས་པ་རང་
གི་ལུགས་ནི། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ལོངས་སྐུའི་མཚན་ཉིད།
ངེས་པ་ལྔ་ནི། གནས་ངེས་པ་འོག་མིན་སྟུག་པོ་བཀོད་པ་ཁོ་ནར་བཞུགས་པ། ཆོས་
ངེས་པ་ཐེག་པ་ཆེན་པོའི་ཆོས་འབའ་ཞིག་གསུངས་པ། འཁོར་ངེས་པ་བྱང་སེམས་
འཕགས་པ་ཤ་སྟག་གིས་བསྐོར་བ། སྐུ་ངེས་པ་མཚན་དཔེ་གསལ་རྫོགས་ཀྱིས་
སྤྲས་པ། དུས་ངེས་པ་འཁོར་བ་ཇི་སྲིད་མ་སྟོང་གི་བར་དུ་བཞུགས་པ་རྣམས་སུ་
ཡོད་པའི་ཕྱིར། གསུམ་པ་རྩོད་པ་སྤོང་བ་ལ་ཁོ་ན་རེ། ལོངས་སྐུའི་ཡིད་ཀྱི་རྣམ་
པར་ཤེས་པ་ཆོས་ཅན། མཚན་ཉིད་དེར་ཐལ། ལོངས་སྐུ་ཡིན་པའི་ཕྱིར་ཏེ།
ལོངས་སྐུའི་ང་ཡིན་པའི་ཕྱིར་ཟེར་ན་མ་ཁྱབ། རྟགས་གྲུབ་སྟེ། ལོངས་སྐུའི་
ངའི་མཚན་གཞི་ཡིན་པའི་ཕྱིར་ཏེ། གང་ཟག་གི་ཡིད་ཀྱི་རྣམ་པར་ཤེས་པ་གང་
ཟག་གི་མཚན་གཞི་ཡིན་པའི་ཕྱིར་ཏེ། རྟོག་གེ་འབར་ལས། ཁོ་བོ་ཅག་ཡིད་
ཀྱི་རྣམ་པར་ཤེས་པ་ལ་བདག་གི་སྒྲས་འདོགས་ཏེ། ཇི་ལྟར་རྣམ་པར་ཤེས་པ་ཡང་
སྲིད་པར་སྐྱེ་བ་ལེན་པའི་ཕྱིར་བདག་ཡིན་ནོ། །ཞེས་གསུངས་པའི་ཕྱིར་དང་།
ལམ་རིམ་ལས་དེ་དག་གི་ལུགས་ལ་ལམ་སྒོམ་པ་པོ་དང་འཁོར་བར་འཁོར་མཁན་
སོགས་ཀྱི་ཐ་སྙད་འདོགས་པའི་གཞིར་ང་ཙམ་དང་འདིའི་མཚན་གཞིར་རྣམ་ཤེས་
འདོད་པ་སོགས་ཚུལ་གཉིས་ཤེས་དགོས་སོ། །ཞེས་གསུངས་པའི་ཕྱིར་དང་། ཤེས་
412.



རབ་སྒྲོན་མེ་ལས། རྣམ་པར་ཤེས་པ་བདག་ཏུ་ཁས་བླངས་ནས། དོན་དམ་པར་
བདག་སྐྱེ་མེད་པར་གདམས་པའི་སྐྱོན་དུ་མི་འགྱུར་བ་དང་ཞེས་གསུངས་པའི་ཕྱིར་
དང་། འགྲེལ་ཆེན་ལས། ངེས་པའི་ཚིག་གི་ཚུལ་གྱིས་ན། རྒྱུན་ཉིད་ནི་གང་
ཟག་གཅིག་གོ། །ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན།
ཁྱོད་མངོན་སུམ་དུ་རྟོགས་པའི་བྱང་འཕགས་ཡོད་པར་ཐལ། ཁྱོད་ངེས་པ་ལྔ་
ལྡན་གྱི་གཟུགས་སྐུ་མཐར་ཐུག་ཡིན་པའི་ཕྱིར། འདོད་མི་ནུས་ཏེ། ཁྱོད་སངས་
རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་
ཏེ༑ ཡེ་ཤེས་ཆོས་སྐུ་ཡིན་པའི་ཕྱིར། བྱས་པ་ལ་ཁོ་ན་རེ། གང་ཟག་གི་བདག་
ཆོས་ཅན། ལོངས་སྐུ་ཡིན་པར་ཐལ། ངེས་པ་ལྔ་ལྡན་གྱི་གཟུགས་སྐུ་མཐར
ཐུག་ཡིན་པའི་ཕྱིར། མ་གྲུབ་ན། ངེས་པ་ལྔ་ལྡན་གྱི་གཟུགས་སྐུ་ཆོས་ཅན། མཐར་
ཐུག་ཡིན་པར་ཐལ། རང་ཐོབ་བྱེད་ཀྱི་ཐབས་སུ་གྱུར་བའི་སྦྱོར་བཞི་བསྒོམས་
སྟོབས་ཀྱིས་ཐོབ་པའི་འབྲས་བུ་མཐར་ཐུག་ཡིན་པའི་ཕྱིར། ཟེར་ན་ཆོས་ཅན་
སྐྱོན་ཅན་ཡིན། རྟགས་གྲུབ་སྟེ། འབྲས་བུ་ཆོས་སྐུ་ཡིན་པའི་ཕྱིར། ཁོ་ན་རེ།
སེམས་ཅན་ཐམས་ཅད་སངས་རྒྱས་པའི་དུས་ཀྱི་ལོངས་སྐུ་ཆོས་ཅན། དུས་ངེས་
པ་འཁོར་བ་ཇི་སྲིད་མ་སྟོང་གི་བར་དུ་བཞུགས་པར་ཐལ། ལོངས་སྐུ་ཡིན་པའི་
ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་དུས་ན་སེམས་ཅན་
ཡོད་པར་ཐལ། དེའི་དུས་སུ་བྱང་འཕགས་ཡོད་པའི་ཕྱིར་ཏེ། དེའི་དུས་སུ་ལོངས་
སྐུའི་འཁོར་དུ་བྱུང་བའི་བྱང་འཕགས་ཡོད་པའི་ཕྱིར་ཟེར་ན་མ་ཁྱབ། ཁོ་ན་རེ།
413



དེ་རིང་གི་དུས་ཀྱི་ལོངས་སྐུ་ཆོས་ཅན། དེར་ཐལ། དེའི་ཕྱིར། འདོད་ན། དེ་
ཆོས་ཅན། སང་གི་དུས་སུ་བཞུགས་པར་ཐལ། འདོད་པའི་ཕྱིར་ན་མ་ཁྱབ།
ཁ་ཅིག ལོངས་སྐུ་བཞུགས་པའི་གནས་འོག་མིན་དེ་གནས་གཙང་ལྔའི་ནང་
མཚན་དུ་གྱུར་བའི་འོག་མིན་ཡིན་ཟེར་ན། དེ་མི་འཐད་པར་ཐལ། གནས་གཙང་
ལྔའི་ནང་ཚན་དུ་གྱུར་བའི་འོག་མིན་གྱི་རྟེན་ཅན་གྱི་ཕྱིར་མི་འོང་ཡོད་པ་གང་ཞིག
ལོངས་སྐུ་བཞུགས་པའི་གནས་འོག་མིན་ན་ཐེག་དམན་གྱི་གང་ཟག་མེད་པའི་ཕྱིར།
དེས་ན། ལོངས་སྐུ་བཞུགས་པའི་གནས་འོག་མིན་དེ་གནས་གཙང་ལྔའི་ནང་ཚན་
དུ་གྱུར་བའི་འོག་མིན་གྱི་སྟེང་ན་གྲོང་ལས་དགོན་པའི་ཚུལ་དུ་ཡོད་པར་བཤད་
དོ༑ ༑
སྤྲུལ་སྐུ་བཤད་པ།
གང་གིས་སྲིད་པ་ཇི་སྲིད་བར། །ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། སྤྲུལ་སྐུ་རྒྱུན་ཆད་པའི་དུས་མི་སྲིད་དེ། འཁོར་བ་ཇི་སྲིད་མ་སྟོང་གི་བར་
དུ་མཛད་པ་བཅུ་གཉིས་ཀྱི་ཚུལ་སྟོན་པས་སྤྲུལ་སྐུ་རྒྱུན་མི་ཆད་དུ་འབྱུང་བའི་ཕྱིར།
གཉིས་པ་མཐའ་དཔྱད་པ་ལ། ངེས་པ་ལྔ་དང་མི་ལྡན་པའི་རབ་ཏུ་ཕྱེ་བའི་མཐར་
ཐུག་གི་གཟུགས་སྐུ་དེ། སྤྲུལ་སྐུའི་མཚན་ཉིད། དེ་ལ་དབྱེ་ན། བཟོ་བོ་སྤྲུལ་
སྐུ༑ སྐྱེ་བ་སྤྲུལ་སྐུ། བྱང་ཆུབ་ཆེན་པོའི་སྤྲུལ་སྐུ་དང་གསུམ་ཡོད། དང་པོ་ནི།



བདག་ཅག་གི་སྟོན་པས་བཟོ་བོའི་བི་ཤྭ་ཀརྨར་སྤྲུལ་པའི་སྤྲུལ་སྐུ་དང་། དྲི་ཟའི་
རྒྱལ་བོ་རབ་དགའ་འདུལ་བའི་ཕྱིར་དུ་དེའི་པི་ཝང་ལེན་པའི་གཟུགས་སུ་སྤྲུལ་པའི་
སྤྲུལ་སྐུ་ལྟ་བུ་ལ་བྱེད། གཉིས་པ་ནི་བདག་ཅག་གི་སྟོན་པས་རི་དྭགས་རུ་རུར་
སྤྲུལ་པའི་སྤྲུལ་སྐུ་དང་། དགའ་ལྡན་རྟེན་ཅན་གྱི་སངས་རྒྱས་ལྟ་བུ་ལ་བྱེད། གསུམ་
པ་ནི། བདག་ཅིག་གི་སྟོན་པ་ལྟ་བུ་ལ་བྱེད། དེ་ཡང་ཡིན་ཏེ། མདོ་སྡེ་རྒྱན་
ལས། བཟོ་དང་སྐྱེ་བ་བྱང་ཆུབ་ཆེ། །མྱང་ངན་འདས་པ་རྟག་སྟོན་པ། །སངས་
རྒྱས་སྤྲུལ་པའི་སྐུ་དེ་ནི། །རྣམ་པར་གྲོལ་བའི་ཐབས་ཆེན་པོ། །ཞེས་གསུངས་
པའི་ཕྱིར། གསུམ་པ་རྩོད་པ་སྤོང་བ་ལ་ཁོ་ན་རེ། བྱང་སེམས་རྒྱུན་མཐའ་བས་
སྤྲུལ་པའི་སྤྲུལ་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་
གྲུབ་ན། དེར་ཐལ། ཆོས་ཅན་དེ་ཡོད་པའི་ཕྱིར་ཟེར་ན་མ་ཁྱབ། རྟགས་གྲུབ་
སྟེ༑ འཇུག་པ་ལས། བ་སྤུའི་ཁུང་བུར་བྱང་ཆུབ་སེམས་རྣམས་དང་། །ལྷན་
ཅིག་རྫོགས་སངས་རྒྱས་སྐུ་གྲངས་འདས་དང་། །དེ་བཞིན་ལྷ་དང་ལྷ་མིན་མི་
དག་ཀྱང་། །སྐད་ཅིག་སྐད་ཅིག་ལ་ནི་སྟོན་པར་ནུས། །ཞེས་གསུངས་པའི་ཕྱིར།
ཁ་ཅིག སྟོན་པ་རི་བོང་དུ་སྤྲུལ་བའི་རི་བོང་དེ་རི་བོང་ཡིན་ཟེར་ན། དེའི་
གཟུགས་བརྙན་དེ་རི་བོང་གི་གཟུགས་བརྙན་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། སངས་རྒྱས་ཀྱི་སྐུ་ཡིན་པའི་ཕྱིར། ཁོ་ན་རེ། སྟོན་པ་རི་
བོང་དུ་སྤྲུལ་བའི་རི་བོང་དེ་རི་བོང་ཡིན་པར་ཐལ། སྟོན་པ་མིར་སྤྲུལ་བའི་མི་
དེ་མི་ཡིན་པའི་ཕྱིར་ཟེར་ན་མ་ཁྱབ། འོ་ན་རི་བོང་དང་སངས་རྒྱས་ཀྱི་གཞི་མཐུན་
415.



པ་ཡོད་པར་ཐལ། མི་དང་སངས་རྒྱས་ཀྱི་གཞི་མཐུན་པ་ཡོད་པའི་ཕྱིར། ཁྱབ་
པ་འགྲིག ཁོ་ན་རེ། སྟོན་པ་ཤཱཀྱ་ཐུབ་པ་ཆུར་སྤྲུལ་པའི་ཆུ་དེ་ཆུ་ཡིན་པར་
ཐལ། སྟོན་པ་ཤཱཀྱ་ཐུབ་པ་མིར་སྤྲུལ་པའི་མི་དེ་དེ་ཡིན་པའི་ཕྱིར་ཟེར་ན་མ་ཁྱབ།
ཁ་ཅིག སྤྲུལ་སྐུ་སངས་རྒྱས་མ་ཡིན་ཏེ། རྡོ་རྗེ་གཅོད་པ་ལས། གང་དག་ང་
ལ་གཟུགས་སུ་མཐོང་། །གང་དག་ང་ལ་སྒྲར་ཤེས་པ། །ལོག་པའི་ལམ་དུ་ཞུགས་
པ་དེ། །སྐྱེ་བོ་དེ་དག་ང་མི་མཐོང་། །ཞེས་གསུངས་པའི་ཕྱིར། ཟེར་བ་མི་
འཐད་དེ། དེ་ལྟར་ན་དེ་ལྟར་འདོད་པ་དེས། མདོ་དེ་གསུངས་པ་པོ་སངས་རྒྱས་
མ་ཡིན་པར་ཁས་ལེན་དགོས་པའི་སྐྱོན་ཡོད་པའི་ཕྱིར། ཁོ་ན་རེ། སྤྲུལ་སྐུ་སངས་
རྒྱས་མ་ཡིན་པར་ཐལ། དེ་སངས་རྒྱས་ཀྱི་གཟུགས་བརྙན་ཡིན་པའི་ཕྱིར་ཏེ། བི་
ཌུརྱའི་ས་གཞི་གཙང་མ་ལ། བརྒྱ་བྱིན་གྱི་ལུས་ཀྱི་གཟུགས་བརྙན་ཤར་བ་དེ།
བརྒྱ་བྱིན་གྱི་གཟུགས་བརྙན་ཡིན་པ་ལྟར། སྤྲུལ་སྐུ་སངས་རྒྱས་ཀྱི་གཟུགས་བརྙན་
ཡིན་ཏེ། རྒྱུད་བླ་མ་ལས། ཇི་ལྟར་བེ་ཌཱུརྱའི་ས་གཞི་གཙང་མ་ལ། །ལྷ་དབང་
ལུས་ཀྱི་གཟུགས་བརྙན་འཆར་བ་ལྟར། །དེ་བཞིན་འགྲོ་སེམས་ས་གཞི་གཙང་
མ་ལ། །ཐུབ་པའི་དབང་པོའི་སྐུ་ཡི་གཟུགས་བརྙན་འཆར། །ཞེས་གསུངས་
པའི་ཕྱིར། ཟེར་ན་མ་ཁྱབ། ལུང་དོན་ནི། བི་ཌུརྱའི་ས་གཞི་གཙང་མ་ལ་བརྒྱ་
བྱིན་གྱི་ལུས་ཀྱི་གཟུགས་བརྙན་འཆར་བ་བཞིན་དུ་གདུལ་བྱ་ལས་དག་པའི་ངོར་
སངས་རྒྱས་ཀྱི་སྐུ་སྤྲུལ་སྐུར་སྣང་ཞེས་པའི་དོན་ཡིན་པའི་ཕྱིར། ཁོ་ན་རེ། མཆོག་
གི་སྤྲུལ་སྐུའི་སྐུ་དངོས་ཀྱི་གདུལ་བྱ་ཡིན་ན་གདུལ་བྱ་ལས་དག་ཡིན་དགོས་པར་
416



ཐལ། དེ་གདུལ་བྱ་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་ཡིན་པའི་
ཕྱིར། འདོད་ན། དགེ་སློང་ལྷས་སྦྱིན་ཆོས་ཅན། དེར་ཐལ། དེའི་ཕྱིར། འདོད་
ན༑ ལས་མ་དག་པའི་གདུལ་བྱ་མེད་པར་ཐལ་ལོ། ཟེར་ན། མ་ཁྱབ།
སངས་རྒྱས་ཀྱི་འཕྲིན་ལས་བཤད་པ།
དེ་བཞིན་འཁོར་བ་ཇི་སྲིད་པར། །ཞེས་སོགས་ཀྱི་སྐབས་སུ། མཐའ་དཔྱད་
པ་ལ་ཁ་ཅིག ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་
རྣམ་དཀར་གྱི་ཡོན་ཏན་དེ། ཡེ་ཤེས་ཆོས་སྐུའི་འཕྲིན་ལས་ཀྱི་མཚན་ཉིད་ཟེར་
ན༑ རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་
གྲུབ་སྟེ། རྣམ་དཀར་གྱི་ཡོན་ཏན་ཡིན་པའི་ཕྱིར། འདོད་མི་ནུས་ཏེ། ཁྱོད་
དང་ཡེ་ཤེས་ཆོས་སྐུ་དུས་མཉམ་ཡིན་པའི་ཕྱིར། ཁ་ཅིག རང་རྒྱུ་དེས་བདག་
རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་དེ་དེའི་འཕྲིན་ལས་
ཀྱི་མཚན་ཉིད་ཟེར་ན། རྣམ་མཁྱེན་ཆོས་ཅན། ཁྱོད་ཀྱི་རྒྱུ་ཡེ་ཤེས་ཆོས་སྐུའི་
བདག་རྐྱེན་བྱས་པ་ལ་བརྟེན་ནས་བྱང་བའི་རྣམ་དཀར་གྱི་ཡོན་ཏན་མ་ཡིན་པར་
ཐལ། ཁྱོད་ཀྱི་རྒྱུར་གྱུར་བའི་ལུང་མ་བསྟན་ཡོད་པའི་ཕྱིར་ཏེ། ཁྱོད་འདུས་
བྱས་ཡིན་པའི་ཕྱིར། འདོད་ན། རྣམ་མཁྱེན་ཆོས་ཅན། དེ་ཡིན་པར་ཐལ།
ཁྱོད་ཡེ་ཤེས་ཆོས་སྐུའི་འཕྲིན་ལས་ཡིན་པའི་ཕྱིར། ཁྱབ་པ་སོང་། རང་ལུགས་
417



ནི༑ རང་གི་རྒྱུར་གྱུར་བའི་ཡེ་ཤེས་ཆོས་སྐུའི་བདག་རྐྱེན་བྱས་པ་ལ་བརྟེན་ནས་
བྱུང་བའི་རྣམ་དཀར་གྱི་ཡོན་ཏན་དེ། ཡེ་ཤེས་ཆོས་སྐུའི་འཕྲིན་ལས་ཀྱི་མཚན་
ཉིད། དེ་ལ་དབྱེ་ན། བྱ་བ་ཡུལ་ལ་ཡོད་པའི་འཕྲིན་ལས་དང་། བྱེད་པ་པོ་ལ་
ཡོད་པའི་འཕྲིན་ལས་གཉིས་ཡོད། དང་པོ་ནི། གདུལ་བྱའི་རྒྱུད་ཀྱི་དགེ་བ་ལྟ་
བུ༑ གཉིས་པ་ནི། སངས་རྒྱས་འཕགས་པའི་རྒྱུད་ཀྱི་དགེ་བ་ལྟ་བུ་ལ་བྱེད། དེ་
ལ་རྒྱས་པར་དབྱེ་ན། ཉེར་བདུན་ཡོད་དེ། ལམ་ལ་འགོད་པའི་འཕྲིན་ལས་ནས་
ལམ་གྱི་འབྲས་བུ་ལ་འགོད་པའི་འཕྲིན་ལས་ཀྱི་བར་ཉེར་བདུན་རྣམས་སུ་ཡོད་པའི་
ཕྱིར། དེ་ལྟར་ཡང་ཡོད་དེ། ལམ་གྱིས་བསྡུས་པ་ཉེར་དྲུག དེའི་འབྲས་བུས་
བསྡུས་པ་གཅིག་སྟེ་ཉེར་བདུན་རྣམས་སུ་ཡོད་པའི་ཕྱིར། དང་པོ་ཡང་ཡོད་དེ།
ཚོགས་ལམ་གྱིས་བསྡུས་པ་དྲུག སྦྱོར་ལམ་གྱིས་བསྡུས་པ་གཅིག མཐོང་
ལམ་གྱིས་བསྡུས་པ་གཅིག སྒོམ་ལམ་གྱིས་བསྡུས་པ་བཅོ་བརྒྱད་རྣམས་སུ་
ཡོད་པའི་ཕྱིར། དང་པོ་དྲུག་ཡོད་དེ། འགྲོ་རྣམས་ཞི་བའི་ལས་དེ་སྐྱེས་བུ་འབྲིང་
གི་བསམ་པ་ལ་འགོད་པ་དང་། བསྡུ་བའི་དངོས་པོ་བཞི་ལ་འགོད་པ་དང་། ཀུན་
ནས་ཉོན་མོངས་པ་དང་རྣམ་པར་བྱང་རྟོགས་པ་དེ་བདེན་བཞི་ཤེས་པ་ལ་འགོད་
པ་དང་། གཞན་དོན་གྱི་བསམ་པ་ལ་འགོད་པ་དང་། སྤྱོད་པ་ཕར་ཕྱིན་དྲུག་
ལ་འགོད་པ་དང་། དོན་གཉིས་སྒྲུབ་པའི་སངས་རྒྱས་ཀྱི་ལམ་དགེ་བ་བཅུ་ལ་འགོད་
པའི་འཕྲིན་ལས་རྣམས་སུ་ཡོད་པའི་ཕྱིར། དང་པོ་ནི། འགྲོ་རྣམས་ཞི་བའི་ལས་
དང་ནི། །ཞེས་པས་བསྟན། གཉིས་པ་ནི། བསྡུ་རྣམས་བཞི་ལ་འགོད་པ་དང་།།
418



ཞེས་བསྟན། གསུམ་པ་ནི། ཀུན་ནས་ཉོན་མོངས་བཅས་པ་ཡི། །རྣམ་པར་
བྱང་བ་རྟོགས་པ་དང༌། །ཞེས་པས་བསྟན། བཞི་བ་ནི། སེམས་ཅན་རྣམས་
དོན་ཇི་བཞིན་གྱི། དོན་དང་། ཞེས་པས་བསྟན། ལྔ་བ་ནི། ཕ་རོལ་ཕྱིན་དྲུག་
དང་ཞེས་པས་བསྟན། དྲུག་པ་ནི། སངས་རྒྱས་ལམ་དང་ཞེས་པས་བསྟན་པ་
ཡིན་པའི་ཕྱིར། བྱས་པ་ལ་ཁོ་ན་རེ། འགྲོ་རྣམས་ཞི་བའི་ལས་དང་ནི། །ཞེས་
པའི་གཞུང་འདིས་ལམ་གྱི་རྟེན་ལ་འགོད་པའི་འཕྲིན་ལས་མ་བསྟན་པར་ཐལ།
ཚོགས་ལམ་གྱིས་བསྡུས་པའི་སྐྱེས་བུ་འབྲིང་གི་བསམ་པ་ལ་འགོད་པའི་འཕྲིན་ལས་
བསྟན་པའི་ཕྱིར། ཟེར་ན་མ་ཁྱབ་སྟེ། གཞུང་འདི་ལམ་གྱི་རྟེན་ལ་འགོད་པའི་
འཕྲིན་ལས་ཤུགས་ལ་བསྟན་ནས་སྐྱེས་བུ་འབྲིང་གི་བསམ་པ་ཐར་པ་དོན་གཉེར་
ལ་འགོད་པའི་འཕྲིན་ལས་དངོས་སུ་བསྟན་པའི་ཕྱིར་ཏེ། དེའི་ཐད་ཀྱི་རྣམ་བཤད་
ལས། དེས་ལམ་གྱི་བརྟེན་ལ་འགོད་པའི་འཕྲིན་ལས་བསྟན་པ་ཡིན་མོད་ཀྱི། དངོས་
སུ་ནི་སྐྱེས་བུ་འབྲིང་གི་བསམ་པ་ཐར་བ་དོན་གཉེར་ལ་འགོད་པའི་འཕྲིན་ལས་བསྟན་
ཏོ༑ ༑ཞེས་གསུངས་པའི་ཕྱིར། གཉིས་པ་སྦྱོར་ལམ་གྱིས་བསྡུས་པ་གཅིག་ཡོད་
དེ༑ རང་བཞིན་གྱིས་སྟོང་བ་ཉིད་འཇིག་རྟེན་པའི་སྒོམ་བྱུང་གི་རྟོགས་པ་ལ་འགོད་
པའི་འཕྲིན་ལས་གཅིག་ཡོད་པའི་ཕྱིར། གསུམ་པ་མཐོང་ལམ་གྱིས་བསྡུས་པ་
གཅིག་ཡོད་དེ། གཉིས་སྣང་གི་སྤྲོས་པ་ཟད་པའི་སྟོང་ཉིད་མངོན་སུམ་དུ་རྟོགས་
པ་ལ་འགོད་པའི་འཕྲིན་ལས་གཅིག་ཡོད་པའི་ཕྱིར། དང་པོ་ནི། རང་བཞིན་
གྱིས། སྟོང་བ་ཉིད་དང་ཞེས་བསྟན། གཉིས་པ་ནི། གཉིས་ཟད་དང་ཞེས་པས་
419



བསྟན་པའི་ཕྱིར། བཞི་པ་སྒོམ་ལམ་གྱིས་བསྡུས་པ་བཅོ་བརྒྱད་ཡོད་དེ། ས་
གཉིས་པ་ནས་ས་དགུ་པའི་བར་གྱིས་བསྡུས་པ་དྲུག ས་བཅུ་པས་བསྡུས་པ་
བཅུ་གཉིས་རྣམས་སུ་ཡོད་པའི་ཕྱིར། དང་པོ་ནི། ས་གཉིས་པ་ནས་དགུའི་བར་
གྱིས་བསྡུས་པ་དྲུག་ཡོད་དེ། ས་གཉིས་པ་ནས་ས་ལྔ་པའི་བར་གྱིས་བསྡུས་པ་གཅིག
ས་དྲུག་པས་བསྡུས་པ་གཅིག ས་བདུན་པས་བསྡུས་པ་གཅིག ས་བརྒྱད་
པས་བསྡུས་པ་གཉིས། ས་དགུ་པས་བསྡུས་པ་གཅིག་རྣམས་སུ་ཡོད་པའི་ཕྱིར།
ས་གཉིས་པ་ནས་ས་ལྔ་པའི་བར་གྱིས་བསྡུས་པ་ཡོད་དེ། ཆོས་ཐམས་ཅད་བརྡ་
ཙམ་བརྟགས་ཙམ་དུ་ཁོང་དུ་ཆུད་པར་འགོད་པའི་འཕྲིན་ལས་གཅིག་ཡོད་པའི་
ཕྱིར། ས་དྲུག་པས་བསྡུས་པ་གཅིག་ཡོད་དེ། ཆོས་ཐམས་ཅད་དོན་དམ་པར་
དམིགས་པ་མེད་པར་རྟོགས་པ་ལ་འགོད་པའི་འཕྲིན་ལས་གཅིག་ཡོད་པའི་ཕྱིར།
དང་པོ་ནི། བརྡ་དང་ཞེས་པས་བསྟན། གཉིས་པ་ནི། དམིགས་པ་མེད་པ་དང་།
ཞེས་པས་བསྟན་པའི་ཕྱིར། ས་བདུན་པའི་གཅིག་ཡོད་དེ། ཐབས་མཁས་ཀྱི་
ཕར་ཕྱིན་གྱི་སྒོ་ནས་ལུས་ཅན་རྣམས་ཡོངས་སུ་སྨིན་པ་ལ་འགོད་པའི་འཕྲིན་ལས་
གཅིག་ཡོད་པའི་ཕྱིར། ས་བརྒྱད་པའི་གཉིས་ཡོད་དེ། བྱང་སེམས་ཀྱི་སྤྱོད་པ་
ཁྱད་པར་ཅན་ལ་འགོད་པའི་འཕྲིན་ལས། བདེན་འཛིན་མངོན་གྱུར་བ་འགོག་
པ་ལ་འགོད་པའི་འཕྲིན་ལས་རྣམས་སུ་ཡོད་པའི་ཕྱིར། དང་པོ་ནི། ལུས་ཅན་
རྣམས་ནི་ཡོངས་སྨིན་དང་ཞེས་པས་བསྟན། གཉིས་པ་ནི། བྱང་ཆུབ་སེམས་
དཔའི་ལམ་དང་ནི་ཞེས་པས་བསྟན། གསུམ་པ་ནི། མངོན་པར་ཞེན་པ་ལྡོག་
420



པ་དང་ཞེས་པས་བསྟན་པའི་ཕྱིར། ས་དགུ་པའི་གཅིག་ཡོད་དེ། སངས་རྒྱས་
སུ་རྟོགས་པའི་བྱང་ཆུབ་ཐོབ་པ་ལ་འགོད་པའི་འཕྲིན་ལས་གཅིག་ཡོད་པའི་ཕྱིར།
དེ་ནི་བྱང་ཆུབ་ཐོབ་དང་ཞེས་པས་བསྟན། ས་བཅུ་པས་བསྡུས་པ་བཅུ་གཉིས་
ཡོད་དེ། དེ་ནི་ངེས་པ་དང་ཞེས་པ་ནས་ཚོགས་དང་ནི་ཞེས་པའི་བར་གྱིས་འཆད།
འབྲས་བུས་བསྡུས་པའི་འཕྲིན་ལས་གཅིག་ཡོད་དེ། དེ་ནི་མྱ་ངན་འདས་ལ་འགོད་
པ་སྟེ་ཞེས་པས་བསྟན། ས་མཚམས་ལམ་མ་ཞུགས་ནས་སངས་རྒྱས་ཀྱི་སའི་
བར་ན་ཡོད་དོ། །གསུམ་པ་རྩོད་པ་སྤོང་བ་ལ། སངས་རྒྱས་འཕགས་པའི་རྒྱུད་
ཀྱི་འགོག་བདེན་ཆོས་ཅན། མཚན་ཉིད་དེར་ཐལ། ཡེ་ཤེས་ཆོས་སྐུའི་འཕྲིན་
ལས་ཡིན་པའི་ཕྱིར་ཏེ། བྱེད་པ་པོ་ལ་ཡོད་པའི་འཕྲིན་ལས་ཡིན་པའི་ཕྱིར་ཏེ།
སངས་རྒྱས་འཕགས་པའི་རྒྱུད་ཀྱིས་བསྡུས་པའི་འགོག་ལམ་གང་རུང་ཡིན་པའི་
ཕྱིར་ན་མ་ཁྱབ། རྩ་བར་འདོད་ན། དེ་ཆོས་ཅན། དགེ་བ་ཡིན་པར་ཐལ། རྣམ་
དཀར་གྱི་ཡོན་ཏན་ཡིན་པའི་ཕྱིར། འདོད་ན། འདུས་བྱས་ཡིན་པར་ཐལ་ལོ།།
འདོད་མི་ནུས་སོ། ཁོ་ན་རེ། ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། བྱ་བ་ཡུལ་ལ་ཡོད་
པའི་འཕྲིན་ལས་ཡིན་པའི་ཕྱིར་ཏེ། གདུལ་བྱའི་རྒྱུད་ཀྱིས་བསྡུས་པའི་འགོག་ལམ་
གང་རུང་ཡིན་པའི་ཕྱིར་ན་མ་ཁྱབ། ཁོ་ན་རེ། སངས་རྒྱས་ཆོས་ཅན། སངས་
རྒྱས་ཀྱི་འཕྲིན་ལས་ཡིན་པར་ཐལ། ཡེ་ཤེས་ཆོས་སྐུའི་འཕྲིན་ལས་ཡིན་པའི་ཕྱིར་
ཏེ༑ དགེ་བ་ཡིན་པའི་ཕྱིར་ཏེ། དོན་དམ་པའི་དགེ་བ་ཡིན་པའི་ཕྱིར་ན་མ་ཁྱབ།
421



རྩ་བར་འདོད་ན། དེ་ཆོས་ཅན། སངས་རྒྱས་དང་ཐ་དད་ཡིན་པར་ཐལ། འདོད་
པའི་ཕྱིར། ཁོ་ན་རེ། ཡེ་ཤེས་ཆོས་སྐུའི་འཕྲིན་ལས་ཡིན་ན་ཡེ་ཤེས་ཆོས་སྐུ་
དང་ཐ་དད་ཡིན་དགོས་པར་ཐལ། སངས་རྒྱས་ཀྱི་འཕྲིན་ལས་ཡིན་ན་སངས་
རྒྱས་དང་ཐ་དད་ཡིན་དགོས་པའི་ཕྱིར་ན་མ་ཁྱབ། སྦྱོར་བ་ལ་འཕགས་པའི་བཞེད་
པ་ལྟར་ན། སྤྲུལ་སྐུའི་འཕྲིན་ལས་རྒྱུན་ཆད་པའི་དུས་མི་སྲིད་དེ། སྤྲུལ་སྐུ་རྒྱུན་
ཆད་པའི་དུས་མི་སྲིད་པའི་ཕྱིར། སློབ་དཔོན་གྱི་བཞེད་པ་ལྟར་ན། ཡེ་ཤེས་
ཆོས་སྐུའི་འཕྲིན་ལས་རྒྱུན་ཆད་པའི་དུས་མི་སྲིད་དེ། ཡེ་ཤེས་ཆོས་སྐུ་རྒྱུན་ཆད་
པའི་དུས་མི་སྲིད་པའི་ཕྱིར། །འདིར་སྨྲས་པ། ལྷར་བཅས་དག་པའི་འདྲེན་པ་
ཐུབ་དབང་གི། །བརྒྱད་ཁྲི་བཞི་སྟོང་ཆོས་ཀྱི་རབ་དང་ཕུལ། །དེས་རབ་ཕ་རོལ་
ཕྱིན་པའི་སྙིང་པོའི་དོན། །ལེགས་པར་བསྡུས་པའི་བསྟན་བཅོས་མངོན་རྟོགས་
རྒྱན། །རྒྱན་དོན་མ་ནོར་འགྲེལ་མཛད་བཟང་པོའི་གཞུང་། །གཞུང་ལུགས་
ཀུན་མཁྱེན་མཁྱེན་རབ་དབང་ཕྱུག་རྗེ། །རྗེ་བཙུན་བླ་མ་ཡབ་སྲས་དགོངས་པ་
གང་། །གང་གིས་འཇིག་རྟེན་གཟིགས་པའི་བཤེས་གཉེན་གྱི། །གསུང་རྒྱུན་
བཅོས་སླད་མེད་པར་མདོར་བསྡུས་ཏེ། །སྙན་གྲགས་འདོད་པའི་ཀུན་རྟོག་རིག་
དོར་ནས། །གཟུར་གནས་བློ་ལྡན་འགའ་ལ་ཕན་འདོད་པའི། །སྐལ་བཟང་མགྲིན་
པའི་རྒྱན་འདི་ཁོ་བོས་སྤེལ། །དེང་དུས་རིགས་ལམ་འཆད་པ་ཕལ་ཆེར་ནི། །རྒན་
རབས་ཚིག་རྗེས་འབྲང་ལ་རབ་ཞེན་ཅིང་། །ཡང་དག་ལྟར་སྣང་འབྱེད་པའི་ནུས་
མེད་པའི། །བདག་བསྟོད་གཞན་སྨོད་ཚིག་འཕྲེང་ལྦུ་བས་ཚིམ། །ལུང་དོན་
422



རིགས་པས་འབྱེད་པའི་མཐུ་ལྡན་ཞིང་། །ཕྱོགས་ལྷུང་ཕྲག་དོག་སྤངས་པའི་མཁས་
གྲུབ་ཀྱི། །མགོན་ལ་བརྟེན་ནས་རྒྱལ་བའི་གསུང་རབ་ལ། །ཚུལ་བཞིན་སྦྱངས་
ན་དོན་དེ་འགྲུབ་པར་ངེས།། འདིར་འབད་དགེ་བ་གངྒའི་རྒྱུན་ཆེན་པོ། །དུས་
གསུམ་དགེ་བའི་ཆུ་ཀླུང་ལྷན་ཅིག་ཏུ། །དུས་གསུམ་རྒྱལ་བའི་རྒྱ་མཚོར་ལེགས་
ཞུགས་ཏེ། །མཐའ་དག་སྐྱེ་དགུའི་མགོན་དུ་འཕེལ་གྱུར་ཅིག། །།
༈ ཨོཾ་སྭ་སྟི། །རབ་འབྱམས་རྒྱལ་སྲས་བྱེ་བས་བགྲོད་པའི་ལམ། །རྨད་བྱུང་
ཕར་ཕྱིན་ཐེག་པའི་ཚུལ་ལུགས་མཆོག །གང་གི་དྲིན་གྱིས་ལེགས་པར་གསལ་
མཛད་པ། །རྒྱལ་བའི་རྒྱལ་ཚབ་དམ་པ་ཕྱག་གི་ཡུལ། །གང་གི་བློ་གྲོས་སྣང་
བྱེད་འོད་ཕྲེང་གིས། །རྒྱལ་ཡུམ་རྒྱན་གྱི་དགོངས་པ་གསལ་བྱེད་ཅིང་། །གཞུང་
ལུགས་སྨྲ་བ་དམ་པའི་ཚོགས་རྣམས་ཀྱི། །སྤོབས་པ་འཕྲོག་བྱེད་སེང་བཟང་ཞབས་
ལ་འདུད། །རྒྱལ་བའི་གསང་མཛོད་བྱམས་པའི་ཆོས་ཀྱི་ཕུལ། །གང་གི་མཁྱེན་
པའི་དཀྱིལ་འཁོར་མངོན་བཀྲ་བ། །དཔག་ཡས་ངོ་མཚར་ཤིས་པ་ཡོངས་ཀྱི་གཏེར།།
བཤེས་གཉེན་མཆོག་གི་བཀའ་དྲིན་འདིར་ཡང་དྲན། །རྣམ་དག་རིགས་ལམ་
འབར་བའི་འཕྲུལ་འཁོར་གྱིས། །ལུགས་བཟང་ཆུ་བོ་འབུམ་གྱི་བཅུད་བསྡུས་
པ༑ ༑རྨད་བྱུང་ལེགས་བཤད་ཡིད་བཟང་ཡོན་ཆབ་འདིས། །རྣམ་འབྱེད་སྤྱན་
གྱི་དྲི་མ་རང་སར་དག །གཞུང་ལུགས་པད་དཀར་བཞད་པའི་ཚལ་ཡངས་
པོར། །སྐལ་བཟང་བུང་བ་གར་གྱིས་རྩེན་པ་དང་། །ཆབས་གཅིག་དགེ་ལེགས་
དཔལ་གྱི་སྒྲོན་མེ་ཞིག །མངོན་པར་གསལ་བས་སྐྱེ་རྒུའི་རྨོངས་པ་བསལ། །དེས་
423



ན་མི་ཟད་གླེགས་བམ་འཆར་བའི་དབྱིག །རྒྱ་ཆེར་སྤེལ་བའི་སྙིང་སྟོབས་ཟླ་
མེད་པ། །གཟུར་གནས་བློ་ལྡན་དྲན་དབང་བརྒྱ་ཕྲག་གིས། །བསྟན་ལ་རི་མོར་
བགྱིས་པའི་བསོད་ནམས་འདིས། །སྲིད་པའི་ནད་བརྒྱ་དྲུངས་ནས་འབྱིན་པའི་
སྨན། །ལུང་རྟོགས་དམ་ཆོས་ཡར་ཟླའི་རྗེས་འགྲོ་ཞིང་། །གསེར་མདོག་ཅོད་
པན་འཆང་བའི་རིང་ལུགས་ཀྱིས། །འཛམ་གླིང་ཡངས་པའི་ཕྱོགས་ཀུན་ཁྱབ་
གྱུར་ཅིག །གྲུབ་དབང་ཡབ་སྲས་ཐུགས་རྗེའི་སྒྱུ་འཕྲུལ་ལས། །ལྟ་སྤྱོད་ཡོངས་
དག་ཐོས་བསམ་སྒོམ་གསུམ་གྱིས། །ཀུན་ལས་རྣམ་པར་རྒྱལ་བའི་གླིང་མཆོག་
འདིར། །ཐུགས་མཐུན་བཤད་སྒྲུབ་ལང་ཚོ་དར་བར་ཤོག །ལྷག་བསམ་
དག་པས་བྲིས་བརྐོས་ཞུས་དག་སོགས། །བསྟན་པའི་ཞབས་འདེགས་བགྱིས་པའི་
ལས་བྱེད་རྣམས། །ཐོས་པས་མི་ངོམས་རྩོད་པའི་དགོས་དོན་མཆོག །བླ་
མེད་ཆོས་ཀྱི་རྒྱལ་སྲིད་འཐོབ་པར་ཤོག །མདོར་ན་ལྗོངས་འདིའི་འཐབ་རྩོད་
ནད་མུག་སོགས། །ཉེས་སྐྱོན་དུཁའི་ཚོགས་རྣམས་མཐར་བསྐྲད་ནས། །ཚེ་
དཔལ་བགྲང་ཡས་བསོད་ནམས་རབ་རྒྱས་མཐུས། །རྫོགས་ལྡན་གསར་བའི་
ལོངས་སྤྱོད་འཕེལ་བར་ཤོག། །།ཅེས་བཤད་སྒྲུབ་བསྟན་པའི་མངའ་བདག་
ཆེན་པོ་མཁས་དབང་བྱམས་པ་བཀྲ་ཤིས་ཀྱིས་མཛད་པའི་ལེགས་བཤད་རྨད་དུ་
བྱུང་བ་ཕར་ཕྱིན་གཞུང་གི་རིགས་པའི་ལམ་སྲོལ་ཆེན་པོ་འདི་ཉིད། གྲྭ་ཚང་རིན་
པོ་ཆེའི་བརྩི་བཞག་ཡིན་པས་མཁོ་ཆེ་ཞེད་དཔེ་རྒྱུན་ཡང་ཁ་ཚང་བ་ཡུལ་ཕྱོགས་
འདིར་དཀོན་པར་སྣང་བས་བསྟན་འགྲོའི་དོན་ཁོ་ན་ཁུར་དུ་བཞེས་པའི་དཔེ་ཆ་
424



བ་རྣམས་ཀྱིས་གྲོས་མཐུན་གྱི་སྒོ་ནས། ༧གོང་ས་ཐམས་ཅད་མཁྱེན་ཅིང་གཟིགས་
པ་ཆེན་པོ་སྐྱབས་མགོན་རྡོ་རྗེ་འཆང་ལ་གནས་ཚུལ་གྱི་དངོས་པོ་སྙན་གསོལ་ཕུལ་
བ་ན། དམ་པ་ཉིད་ནས་ཀྱང་ཐུགས་ཀྱི་སྤྲོ་བ་ནམ་མཁའི་མཐའ་དང་འགྲོགས་
པས་ཞལ་རས་འཛུམ་དཀར་གྱི་སྣང་བ་སྤྲོ་བཞིན། རིན་ཆེན་གཉིས་པ་སྲང་ལྔ་
བཅུའི་གནང་སྦྱིན་དང་། བཀོད་ཁྱབ་ཀྱི་བཀའ་ལུང་འགྱུར་མེད་བདེན་ཚིག་གི་
མེ་ཏོག་སྤྱི་བོར་སྩལ་བ་བཞིན་ཕྱོགས་ལས་རྣམ་པར་རྒྱལ་བའི་ཆོས་གྲྭ་ཆེན་པོ་རོང་
པོའི་ཐོས་བསམ་གླིང་གི་བཤེས་གཉེན་རྣམས་ཀྱིས་འཛིན་གྲྭ་སོ་སོ་དང་། ནང་
ཁག་ཆེ་ཆུང་། གཞན་སྟོད་སྨད་བར་གསུམ་གྱི། དངུལ་ནོམ་གོས་ཕྲུག ཇ་
མར་ལ་སོགས་པའི་རྫས་རྣམས་བསྡུས་ནས་མཐུན་རྐྱེན་གང་འཛོམས་སྦྱར་ཞིང་།
བཙན་མོའི་སྡེ་བ་སྟོད་སྨད་གཉིས་ཀྱིས་དཔར་ཤིང་ཆ་ཚང་བ་ལེགས་པར་ཕུལ་
ཏེ༑ དཔར་ཡིག་ཞུས་དག་པ་གཞུང་བརྒྱ་སྨྲ་བའི་དབང་ཕྱུག་ཆེན་པོ་སྒང་གི་དཀོན་
མཆོག་ལྷུན་གྲུབ། བྲ་བོ་ཡོན་ཏན་རྒྱ་མཚོ་ལ་སོགས་པའི་དགེ་བཤེས་འགའ་རེ་
དང་། པར་ཡིག་པ་གཉན་ཐོག་སྔགས་འཆང་དཔལ་བཟང་། པར་བརྐོས་པ་
སྒོ་དམར་དགེ་སློང་བསམ་འགྲུབ་རྒྱ་མཚོ། ཐོ་རྒྱའི་དགེ་སློང་བརྩོན་འགྲུས། སྒོ་
དམར་སྔགས་འཆང་ཙོའུ་རི། རྒྱ་མཚོ། ཤེས་རབ་ལ་སོགས་པའི་སྐྱེས་བུ་དུ་
མས་འབད་བརྩོལ་དང་དད་གུས་ཀྱི་སོར་མོའི་འདུ་བྱེད་ཀྱིས་མཆོག་ཏུ་བསྐྲུན་ཏེ།
རབ་བྱུང་བཅོ་ལྔའི་བགྲང་བྱ་སྲིན་པོ་ཞེས་པ་ཤིང་མོ་ཡོས་ཀྱི་གནམ་ལོ་གསར་ཚེས་
ལ་མགོ་བརྩམས་ཏེ། དུས་ཀྱི་ཕོ་ཉ་ཞེས་པ་ས་ཕོ་རྟའི་ལོ། ཆུ་ཤེལ་གྱི་དབང་པོ་
425



ཆུ་སྟོད་ཉ་བའི་དཀར་ཕྱོགས་ཀྱི་སྟོང་བ་དང་པོ། དབྱངས་འཆར་གྱི་དབྱངས་
ཨེ་གསལ་བྱེད་པ་འཚར་བའི་ཆོས་ལ་མཇུག་རྫོགས་པར་གྲུབ་པའོ། །ཞེས་པ་
འདི་ཡང་རིག་པ་སྨྲ་བ་སྒང་གི་བྱམས་པ་འཕྲིན་ལས་ཀྱིས་གཙོས་དཔར་དུ་སྒྲུབ་
པའི་དགེ་བཤེས་རྣམས་ཀྱིས་ཐུན་མོང་ནས་པར་བྱང་སྨོན་ཚིག་ཅིག་ཀྱང་དགོས་
ཞེས་རས་ཡུག་བུབ་གཅིག་དང་། བཀྲ་ཤིས་པའི་ལྷ་དར་ཆེ་ལེགས་བཅས་ནན་
ཏན་ཆེན་པོས་བསྐུལ་ངོར་བཟློག་མ་ཕོད་པར། ༧ཤར་བླ་བྲང་ཆེན་མོ་ནོར་བུ་
གྲུ་འཛིན་གྱི་སྲིད་སྐྱོང་གི་ལས་ཁུར་འཛིན་པ་མྱུར་ཆུང་སྤྲུལ་མིང་པ་བློ་བཟང་རྒྱ་
མཚོས་བྲིས་པའོ།། །།
པར་བྱང་སྨོན་ཚིག
༈ རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་
ཚུལ་དལ་འབབ་ཀླུང༌། །ཚིག་གི་གཟིགས་མ་རེས་ཀྱང་དུག་གསུམ་གྱི། །དྲི་
མ་ཡོངས་འཁྱུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་
ཕུང་བོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་
ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག།
ཅེས་འཛམ་གླིང་ཡངས་པའི་ཁྱོན་ལ་འཚེ་མེད་ཞི་བའི་ལམ་སྟོན་རྣམ་འདྲེན་ཤཱཀྱ་སེངྒེའི་རིང་
ལུགས་སྒོ་ཀུན་ནས་རྒྱས་པ་སོགས་འཕྲལ་ཡུལ་ལེགས་ཚོགས་དུ་མའི་ཆེད་དུ་དམིགས། །ནང་
426



བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་གང་ལའང་
སྦྱར་ཆོག་པའི་དགེ་བསྔོའི་སྨོན་ཚིག་ཏུ་ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་
འཛིན་རྒྱ་མཚོས་སྦྱར་བའོ།། །།སརྦ་མངྒ་ལཾ།།
དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱིས་ཕྱི་ལོ་༢༠༠༠ ཟླ་༥ ཚེས་༡༥ ཉིན་
པོད་ཕྲེང་བཅུ་གཅིག་པ་ཞུ་བསྒྲིགས་ཞུས།།
427



With bad advisors forever left behind,
From paths of evil he departs for eternity,
Soon to see the Buddha of Limitless Light
And perfect Samantabhadra's Supreme Vows.
The supreme and endless blessings
of Samantabhadra's deeds,
I now universally transfer.
May every living being, drowning and adrift,
Soon return to the Pure Land of
Limitless Light!
~The Vows of Samantabhadra~
I vow that when my life approaches its end,
All obstructions will be swept away;
I will see Amitabha Buddha,
And be born in His Western Pure Land of
Ultimate Bliss and Peace.
When reborn in the Western Pure Land,
I will perfect and completely fulfill
Without exception these Great Vows,
To delight and benefit all beings.
~The Vows of Samantabhadra.
Avatamsaka Sutra~



༈ རྣམ་དཀར་འདི་ཡིས་མཐའ་ཀླས་ཞིང་ཀུན་གྱི། །
སྣོད་བཅུད་འབྱོར་བ་ཕུལ་དུ་བྱུང་བ་དང་། །
བཀའ་དྲིན་ཞིང་མཆོག་བཞི་ཡི་དྲི་ལན་འཁོར། །
ངན་འགྲོའི་གཡང་སར་ནམ་ཡང་མི་ལྟུང་ཞིང༌། །
འདི་ལ་ཐོས་སོགས་བགྱིད་པའི་འབྲེལ་ཐོགས་ཀུན། །
བྱང་ཆུབ་སེམས་ཀྱི་བདུད་རྩིས་ཤེས་རྒྱུད་བརླན། །
འདི་སྣང་འགགས་ཚེ་དག་པའི་ཞིང་བཟང་དུ། །
བརྫུས་ཏེ་སྐྱེས་ནས་དོན་གཉིས་མཐར་ཕྱིན་ཤོག །
ཅེས་པ་འདི་ཡང་པར་སྐྲུན་གྱི་བྱ་བཞག་འདིར་འགྲོ་གྲོན་
གཏོང་མཁན་དང་། ལེགས་བཤད་འདི་ཉིད་འཛིན་འཆང་
ཀློག་པ་སོགས་ཀྱི་དགེ་བསྔོའི་སྨོན་ཚིག་ཏུ་བྲིས་པའོ། །
སརྦ་མངྒ་ལཾ། །
ཨོ་ནམ་ཨམིཏབྷཱཡ།
༈ སྤར་འགྲེམ་དང་མཐུན་འགྱུར་སྦྱོར་མཁན།
ཐཱའི་ཝན་ནང་པའི་ཤེས་ཡོན་བདེ་རྩ་ལྷན་ཚོགས།
ཕྱག་དེབ་འདི་བཞིན་རིན་མེད་དུ་འགྲེམ་སྤེལ་བྱེད་པ་ལས་ཚོང་བསྒྱུར་བྱེད་མི་ཆོག
སྤར་སྐྲུན་བྱེད་ཡུལ་ཐཱའི་ཝན། །



དཔེ་དེབ་འདི་རིན་མེད་ངང་འགྲེམ་འབུལ་བྱེད་པ་ལས་
ཚོང་བསྒྱུར་བྱེད་མི་ཆོག
ཨོཾ་ནམ ཨམིཏབྷཱཡ།
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས། །
ཚོང་བསྒྱུར་མི་ཆོག་པ་དགོངས་འཇགས་ཞུ།



DEDICATION OF MERIT
HSBN*ado $cm.968NG OM
May the merit and virtue
accrued from this work
adorn the Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
(steno ģisa* * * 5 &*** (FAR) »
Printed for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, RO.C.
Tel: 886-2-23951198 , Fax: 886-2-23913415
Email: overseas@budaedu.org.tw
Website: http://www.budaedu.org.tw
This book is strictly for free distribution, it is not to be sold.
Printed in Taiwan
3000 copies; July 2001
T1042-1991



༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG5377
11KG5394
ImageGroup:
ISBN:
LCCN:
n/a
Title:
ཕར་ཕྱིན་མཐའ་དཔྱོད་
phar phyin mtha' dpyod
Author:
བྱམས་པ་བཀྲ་ཤིས་
byams pa bkra shis
Descriptor:
Original Publication:
Place:
printed from computerized input
dga' ldan byang rtse thos bsam nor gling grwa tshang ;pod phreng 11
mundgod, karnataka
gajang computer input center
2000
Publisher:
Date:
Volume:
Qollol
Total Volumes:
TBRC Pages:
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 06/2010
