༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG5377
ImageGroup:
11KG5393
LCCN:
n/a
ISBN:
Title:
ཕར་ཕྱིན་མཐའ་དཔྱོད་
phar phyin mtha' dpyod
Author:
བྱམས་པ་བཀྲ་ཤིས་
byams pa bkra shis
Descriptor:
Original Publication:
printed from computerized input
dga' ldan byang rtse thos bsam nor gling grwa tshang ;pod phreng 11
mundgod, karnataka
gajang computer input center
Place:
Publisher:
Date:
2000
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 06/2010



༄༅། །བསྟན་བཅོས་མངོན་པར་རྟོགས་པའི་
རྒྱན་འགྲེལ་བ་དང་བཅས་པའི་བརྒལ་ལན་
སྐལ་བཟང་མགུལ་རྒྱན་ཞེས་བྱ་བ་
བཞུགས་སོ།།



ཐུགས་སྣང་དགོས་རྒྱུ།
དགའ་བྱང་མཛུབ་གནོན་གློག་པྲའི་དཔེ་སྒྲིག་སྡེ་ཚན་གྱི་བཀའ་འཁྲོལ་མེད་པར་ཕར་
ཕྱིན་མཐའ་དཔྱོད་ཀྱི་ཕྱག་དཔེ་འདི་བཞིན་སུ་ཞིག་ནས་འདི་ནས་དཔེ་བཤུ་བྱ་བའམ།
ཆ་ཤས་ཟུར་གཏོན་རིགས་གཏན་ནས་བྱེད་མི་ཆོག་པ་ཡིན།
First Edition: 3,000 Copies
གློག་དྲའི་ནང་སྒྲིག་མཁན། ཀླུ་འབུམ་བློ་བཟང་ཚེ་རིང་།
Computer Setting: by: LOBSANG TSERING,
དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱིས་ཕྱི་ལོ་༢༠༠༠ ཟླ་༥ ཚེས་༡༥ ཉིན་
པོད་ཕྲེང་བཅུ་གཅིག་པ་ཞུ་བསྒྲིགས་ཞུས།།
Published by: GAJANG COMPUTER INPUT CENTER
Lama Camp No.1. P.O. Tibetan Colony
Mundgod-581411 Distt Karwar (K.S.)
INDIA. Phone: 0091-8301-45757



དཔེ་བསྐྲུན་གསལ་བཤད།
༄༅། །ཨོཾ་བདེ་ལེགས་སུ་གྱུར་ཅིག །དེ་ཡང་ཆོས་ཐམས་ཅད་རྟེན་ཅིང་འབྲེལ་བར་
འབྱུང་བའི་རང་བཞིན་ཉིད་དུ་ལེགས་པར་གྲུབ་བརྟེན། དངོས་པོ་རྣམས་རང་རང་གི་
ཆ་ཤས་སམ་རྒྱུ་རྐྱེན་མང་པོ་ཞིག་ཚོགས་པ་ལ་བལྟོས་དགོས་པ་ནི་བཟློག་ཏུ་མེད་པའི་ཆོས་
ཉིད་ཤིག་གོ །དེས་ན་ཨ་རིའི་གནས་བཞུགས་དགའ་བྱང་དགེ་བའི་བཤེས་གཉེན་ཆེན་
པོ་བློ་བཟང་ཚེ་འཕེལ་མཆོག་གི་གཙོས་ཕྱི་རྒྱལ་ཡུལ་གྲུ་ཁག་ཏུ་བཞུགས་པའི་གྲྭ་ཚང་
གི་དགེ་བའི་བཤེས་གཉེན་ཆེན་པོ་རྣམ་པ་ཚོ་དང་། ཁོང་རྣམ་པའི་ཆོས་ཚོགས། གཞན་
ཡང་འདི་གར་མཐུན་གྱུར་རོགས་རམ་གནང་མཁན་གྱི་སྦྱིན་བདག་ཁག་ལ་བརྟེན་འདི་
ག་དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱིས་པར་བསྐྲུན་ཞུས་དང་ཞུ་
འགྱུར་གྱི་བསྟན་བཅོས་གླེགས་བམ་རིན་པོ་ཆེ་དག་ཀྱང་། རྒྱ་ཆེ་བའི་སློབ་གཉེར་བ་
དག་གི་དགོས་འདོད་ཇི་བཞིན་བསྐོང་ཐུབ་པའི་རེ་བའི་ཆ་ཤས་ཤིག་གམ། ཡང་ན་གྲྭ་
ཚང་རིན་པོ་ཆེའི་ཐུན་མོང་མ་ཡིན་པའི་ཡིག་ཆ་རྣམས་བདག་སྐྱོང་དང་། ༧སྤྱི་ནོར་
༧གོང་ས་སྐྱབས་མགོན་རྒྱལ་དབང་ཐམས་ཅད་མཁྱེན་ཅིང་གཟིགས་པ་ཆེན་པོ་རྗེ་བཙུན་
འཇམ་དཔལ་ངག་དབང་བློ་བཟང་ཡེ་ཤེས་བསྟན་འཛིན་རྒྱ་མཚོ་སྲིད་གསུམ་དབང་བསྒྱུར་
མཚུངས་པ་མེད་པའི་སྡེ་དཔལ་བཟང་པོའི་དགོངས་བཞེད་ཀྱི་གཙོ་བོ་ཕན་བདེའི་གཞི་
མ་རྒྱལ་བའི་བསྟན་པ་རིན་པོ་ཆེ་འདི་ཉིད་ཡངས་པའི་འཇིག་རྟེན་ཀུན་ཏུ་མི་ཉམས་ཡར་
ཟླའི་དཔལ་ལྟར་འཕེལ་བའི་ཆ་རྐྱེན་གྱི་ཟེགས་མ་གཅིག་ཏུའང་འགྱུར་ཡོད་སྙམ་པའི་དགའ་
སྤོབས་ཡང་སྐྱེ་ཆོག་ལ། ཆེས་ཁྱད་པར་དུ་འཕགས་པའི་ལེགས་བཤད་རིན་པོ་ཆེ་འདི་
དག་གི་སྟེང་དུ་རང་གི་བློ་ཡི་འཇུག་པ་རོལ་བ་དག་ནི། ཆེས་རྨད་དུ་བྱུང་བའི་སྐལ་བཟང་
༼ཀ༽



གི་དུས་སྟོན་ཞིག་ལ་ལོངས་སུ་སྤྱོད་བཞིན་ཡོད་པ་དེ་རིགས་པ་དྲི་མ་མེད་པ་དག་གིས་
དཔྱད་ན་ཤེས་ནུས་པའོ། །དེར་བརྟེན། གླེགས་བམ་རིན་པོ་ཆེ་དག་པར་དུ་བསྐྲུན་སྐབས་
མཛད་པ་པོའི་བཞེད་དགོངས་དང་མཐུན་ཞིང་། ཡོན་གྱི་བྱེད་པོའི་རེ་འདོད་ལྟར་བརྗོད་
བྱ་དང་རྗོད་བྱེད་གང་གི་ཐད་དུའང་ཆད་ལྷག་དང་། ནོར་སྐྱོན་སོགས་མེད་པ་ཞིག་བྱ་
རྒྱུར་འབད་བརྩོན་བྱ་དགོས་པ་ནི་གལ་འགངས་ཆེ་བའི་འོས་འགན་བླ་ན་མེད་པ་ཞིག་
ཡིན། དེས་ན་འདི་ག་དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱི་ལས་མི་
ཡོངས་ནས་ཀྱང་དེ་དོན་ཡིད་ལ་བརྣགས་ཏེ་ཁུར་མཉམ་ལེན་ཐོག་མཁས་མཆོག་བྱམས་
པ་བཀྲིས་ཀྱིས་མཛད་པའི་ཕར་ཕྱིན་མཐའ་དཔྱོད་ཀྱི་པར་རྩ་འདི་བཞིན་གློག་དྲའི་ནང་
འཇུག་པའི་སྐབས་ཡིད་གཟབ་དང་། པར་རྩ་རྣམས་ཀྱང་ཏྲེ་ཧོར་དགེ་བཤེས་བློ་བཟང་
ཆོས་ཉིད་དང་། ཀླུ་འབུམ་སློབ་དགེ་བསྟན་འཛིན་སྐལ་ལྡན་ལགས་གཉིས་ནས་མ་དཔེ་
དང་ཞིབ་བསྡུར་གྱིས་ཞུ་དག་གནང་ཡོད་པ་དང་། ཀླུ་འབུམ་འཇིག་མེད་དགེ་འདུན་
ལགས་ནས་ཕར་ཕྱིན་མཐའ་དཔྱོད་ཀྱི་དཀར་ཆག་བཟོ་སྒྲིག་གནང་ཡོད་བརྟེན། ཆད་
ལྷག་དང་ནོར་སྐྱོན་སོགས་ཉུང་དུ་བསྙུངས་ཡོད་པས། ཁོང་རྣམ་པར་སྙིང་ཐག་པ་ནས་
ཐུགས་རྗེ་ཆེ་ཞུ་རྒྱུ་དང་། ཡུལ་དུས་སོགས་ཀྱི་རྐྱེན་དབང་གིས་མ་དཔེ་ལེགས་པོ་ཞིག་
རྙེད་སོན་མ་བྱུང་སྟབས། ད་དུང་ཡང་ནོར་འཕྱུགས་ཀྱི་རིགས་ཕྲན་བུ་མཆིས་སྲིད་ན།
བཀའ་རབ་འབྱམས་དགེ་བའི་བཤེས་གཉེན་རྣམས་དང་མཁས་པའི་དབང་པོ་དག་གིས་
དཔེ་སྟོན་དང་ལེགས་སྤེལ་ཉེས་འགོག་གི་དགོངས་འཆར་བདུད་རྩིའི་རྒྱུན་བཟང་ཐུགས་
ལ་འདོགས་པར་འཚལ།།
དགའ་བྱང་མཛུབ་གནོན་གློག་ཕྲའི་དཔེ་སྒྲིག་སྡེ་ཚན་ནས་བོད་རྒྱལ་ལོ་༢༡༢༧ ཟླ་༣ ཚེས་༡༢
ཕྱི་ལོ་༢༠༠༠ ཟླ་༥ ཚེས་༡༥ ལ་བྲིས་པ་དགེ་ལེགས་འཕེལ།།
༼ཁ༽



་་་་་་་ ༡༤
དཀར་ཆག་
༡༽ དཔེ་བསྐྲུན་གསལ་བཤད།
སྐབས་དང་པོའི་རྣམ་གཞག་བཤད་པ།
༢༽ མཆོད་པར་བརྗོད་པ། ་་་
༣༽ སྦྱོར་འགོད་དང་མཐའ་དཔྱད་པ།་
༤༽ ཡུམ་གྱི་མདོའི་རྣམ་བཤད་མཛད་ཚུལ་བཤད་པ། ་
༥༽ བཀའ་དང་བསྟན་བཅོས་བཤད་པ།་་
༦༽ རང་ལུགས་ལ་བཤད་བྱ་བཀའ་དང་འཆད་བྱེད་
བསྟན་བཅོས་བཤད་པ། ་་་་་་
༧༽ འདུལ་བྱ་དང་བ་སྐྱེད་པའི་ཡན་ལག་མཆོད་བརྗོད། ་་
༨༽ མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་བསྟོད་ཕྱག་
མཛད་ཚུལ་བཤད་པ།་་
༩༽ རང་ལུགས་ལ་ཡུམ་སྲས་ཀྱི་ངོ་བོ་སོགས་བཤད་པ།་་་་
༡༠༽ དོན་དམ་དཔྱོད་བྱེད་རྟགས་ཀྱི་དགག་བྱའི་ཆོས་བཤད་པ། ་་་་་་
༡༡༽ རང་ལུགས་ལ་དོན་དམ་དཔྱོད་རྟགས་ཀྱི་དགག་བྱའི་
ཆོས་ངོས་བཟུང་བ། །
༡༢༽ མཁྱེན་གསུམ་གྱིས་མངོན་པར་རྟོགས་པ་བརྒྱད་
བསྡུས་ཚུལ་བཤད་པ། ་་་༌་
༡༣༽ ལྷག་བཅས་ལྷག་མེད་ཀྱི་མྱང་འདས་བཤད་པ།
༡༩༽ རང་ལུགས་ལ་མྱང་འདས་ཀྱི་མཚན་ཉིད་དབྱེ་བ་སོགས་བཤད་པ།་་་་་་ ༧༣
༣༢
کایا ۰۰۰۰۰



་་་་་་་་་་་་
་༌ ༡༡༡
བ་ ༡༢༠
་་་་་་་་་་་་་་་་་ ༡༣༠
༡༣༧
་་་་་ ༡༥༨
་་་་ ༡༥༩
༡༥༽ ཆོས་ཀྱི་འཁོར་ལོ་ཇི་ལྟར་སྐོར་ཚུལ་བཤད་པ།
༡༦༽ རང་ལུགས་ལ་ཆོས་འཁོར་གྱི་མཚན་ཉིད་དབྱེ་བ་སོཊ་བཤད་པ། ་་་་་་ ༡༠༧
༡༧༽ འདིར་བསྟན་ལམ་གསུམ་བཤད་པ། ་་
༡༨༽ རྫོགས་སྨིན་སྦྱང་གསུམ་བྱས་པའི་ཚད་བཤད་པ། ་་
༡༩༽ ཉན་རང་གི་སྤང་རྟོགས་ཀྱི་རིགས་རྫོགས་པའི་ཚད་ལ་གཞན་གྱི་
འདོད་པ་འགོད་པ། ་
༢༠༽ འདིར་བསྟན་ཡང་དག་མཐའ་བཤད་པ། ་་་
༢༡༽ རང་ལུགས་ལ་འདིར་བསྟན་ལམ་གསུམ་སོགས་བཤད་པ།་་་་་་་་་་་
༢༢༽ དགོས་སོགས་ཆོས་བཞི་བཤད་པ། ་་་་་
༢༣༽ ཡུམ་ཤེར་ཕྱིན་བཤད་པ། ་་
༢༩༽ རང་ལུགས་ལ་དེའི་མཚན་ཉིད་སོགས་དང་དེ་ལ་རྩོད་སྤོང་། ་་་་་་་་་ ༡༦༨
༢༥༽ སེམས་བསྐྱེད་བཤད་པ་ལ་སྦྱོར་འགོད་དང་མཐའ་དཔྱད་པ། ་་་་་་་་་་ ༡༧༡
༢༦༽ བརྟེན་པ་ཐེག་ཆེན་སེམས་བསྐྱེད་བཤད་པ།་་་
༢༧༽ ཐེག་ཆེན་གྱི་གདམས་ངག་བཤད་པ། ་
༢༠༠
སྐྱབས་གསུམ་གྱི་རྣམ་གཞག་བཤད་པ།
༡༽ སྐྱབས་གསུམ་གྱི་རྣམ་གཞག་བཤད་པ། །
༢༽ རང་ལུགས་ལ་ཐེག་ཆེན་ཐུན་མོང་བའི་སྐྱབས་གསུམ་
ངོས་བཟུང་བ། ་་་་་
༣༽ བདེན་གཉིས་བཤད་པ།་་་
༤༽ རང་ལུཊ་ལ་བདེན་གཉིས་ཀྱི་མཚན་ཉིད་དབྱེ་བ་སོཊ་བཤད་པ།་་་་་་ ༢༣༥
༥
.
ད༌་་་ ༡༩༣
་་་་་་༢༠༦
་་་་་༣༢༠
་་་་༢༢༤



་་་་ ༢༣༩
་་་་་་་་་་་་་་་་་་༢༥ ༤
་་་་་༢༦༥
་་་་་་༢༦༨
་་་༌༢༦༩
་་་་་་་༢༨༩
༥༽ བདེན་བཞི་བཤད་པ།་་་
༦༽ རང་ལུགས་ལ་བདེན་བཞིའི་མཚན་ཉིད་དང་དེ་ལ་རྩོད་སྤོང་། ་་་་་་་་་་༢༥༢
༧༽ སྤྱན་ལྔ་བཤད་པ།་་་
༨༽ རང་ལུགས་ལ་སྤྱན་ལྔའི་མཚན་ཉིད་དང་དེ་ལ་རྩོད་སྤོང་། ་་་་་་་་་་་༢༦༢
༩༽ མངོན་ཤེས་དྲུག་བཤད་པ། ་
༡༠༽ རང་ལུགས་ལ་མངོན་ཤེས་དྲུག་གི་མཚན་ཉིད་དང་
དེ་ལ་རྩོད་སྤོང་། ་་
༡༡༽ ཐེག་ཆེན་སྦྱོར་ལམ་བཤད་པ། ་་་་་
༡༢༽ རང་ལུགས་ལ་ཐེག་ཆེན་སྦྱོར་ལམ་གྱི་རྟེན་སོགས་བཤད་པ། ་་་་་་་་་༢༨༧
༡༣༽ ཤེས་སྒྲིབ་གཟུང་རྟོག་དང་འཛིན་སྟོག་བཤད་པ།་་་
༡༤༽ རང་ལུཊ་ལ་ཤེས་སྒྲིབ་གཟུང་རྟོག་དང་འཛིན་རྟོག་བཤད་པ། ་་་་་་་་་ ༣༠ ༡
༡༥༽ བྱང་སེམས་སྦྱོར་ལམ་པའི་ཡོངས་འཛིན་བཤད་པ། ་་་
༡༦༽ རང་ལུགས་ལ་བྱང་སེམས་སྦྱོར་ལམ་པའི་ཕྱི་ནང་གི་
ཡོངས་འཛིན་བཤད་པ།་་་
༡༧༽ ཐེག་ཆེན་སྒྲུབ་པའི་རྟེན་རང་བཞིན་གནས་རིགས་བཤད་པ། ་་་་་་་་་ ༣༠༦
༡༨༽ རང་ལུགས་ལ་རིགས་ཀྱི་མཚན་ཉིད་དབྱེ་བ་སོཊ་བཤད་པ།་་་་་་་་་ ༣༡༧
༡༩༽ ཐེག་ཆེན་མཐོང་ལམ་བར་ཆད་མེད་ལམ་གྱིས་མཐོང་སྤང་
སྤོང་ཚུལ་བཤད་པ།་་་་་་་་
༢༠༽ རང་ལུགས་ལ་དེའི་མཐོང་སྤང་སྤོང་ཚུལ་བཤད་པ། ་་་་་་་་་་་་་་ ༣༢༧
༢༡༽ དྲང་དོན་དགོངས་པ་ཅན་དང་ལྡེམ་དགོངས་བཤད་པ།་་་་་་་་་་་་་་
༣༠༢
ད་་་ ༣༠༥
，
་་་་ ༣༡༩
༣༢༨
iii



ད་་༌་་་་་་ ༣༢༩
༣༣༨
༣ ༤༠
༣༤༧
བ་ས་ ༣༤༩
༣༥ ༡
ཞ༥ ༤
༢༢༽ རང་ལུགས་ལ་དེའི་དོན་བཤད་པ།་་
༢༣༽ ཐེག་ཆེན་སྒྲུབ་པའི་དམིགས་པ་བཤད་པ། ་་་་་་་
༢༩༽ ཐེག་ཆེན་སྒྲུབ་པའི་ཆེད་དུ་བྱ་བ་བཤད་པ།་
༢༥༽ ཐེག་ཆེན་སྒྲུབ་པ་བཤད་པ།་
༢༦༽ གོ་སྒྲུབ་བཤད་པ།་་་་
༢༧༽ འཇུག་སྒྲུབ་བཤད་པ། ་་
༢༨༽ ཚོགས་སྒྲུབ་བཤད་པ།་་་
༢༩༽ ངེས་འབྱུང་སྒྲུབ་པ་བཤད་པ། ་་
བསམ་གཟུགས་ཀྱི་རྣམ་གཞག་བཤད་པ།
༡༽ གང་ལ་སྐྱེ་བའི་ལུས་རྟེན་བཤད་པ། ་་
༢༽ དེ་ལ་བརྟེན་ནས་སྐྱེ་བ་སེམས་རྟེན་ལ་བསམ་གཏན་
ཉེར་བསྡོགས་ཀྱི་མཚན་ཉིད་འདོད་ཚུལ་བཤད་པ། ་
༣༽ ཞི་གནས་དང་ལྷག་མཐོང་གི་མཚན་ཉིད་
འདོད་ཚུལ་ལ་དཔྱད་པ།་་་
༤༽ རང་ལུགས་ལ་གང་ལ་སྐྱེ་བའི་ལུས་རྟེན་བཤད་པ།་་
་་་་་་་་་་་་་་་་་་་་་་་་་་
༥༽ གང་ལ་བརྟེན་ནས་སྐྱེ་བ་སེམས་རྟེན་བཤད་པ། ་་་་
༦༽ ཉེར་བསྡོགས་ཀྱི་རྣམ་བཞག་སྤྱིར་བསྟན་པ། ་་
༧༽ བསམ་གཏན་དང་པོའི་ཉེར་བསྡོགས་བྱེ་བྲག་ཏུ་བཤད་པ། ་་་་་་་་་
༨༽ ཞི་གནས་སྒྲུབ་ཚུལ་བཤད་པ།
༩༽ རང་ལུགས་ལ་ཞི་ལྷག་གི་ངོ་བོ་དང་སྒྲ་བཤད། ་་་་་་་་་
ས་་ ལྟ༦༧
་་་་་་ ༣༨༠
་་་་་ ༣༨ ༤
་tor
་་་་ ༣༨ ༦
་་་་་ ༣༨ ༧
༌་་་ ༣༩༠
་་་་་་་་་་་་་་་་་་་་་་་་་་་་་
༢༩༤
iv



་༌་་་་་ ༣༩༦
ད་ ༤༠༠
་་་་་་་་་་་་་་” ༌ 01
་་་་་་་
་་་་༤༢༨
ས་ ༤༣༠
་་ ༤༣༡
༤༣༣
༤༣༥
་་་ ༤༣༨
༡༠༽ བསམ་གཏན་སོ་སོའི་རང་བཞིན་བཤད་པ། ་་་༌་་་
༡༡༽ ཉེར་བསྡོགས་ལྷག་མ་རྣམས་དེ་དང་མཚུངས་པར་བསྟན་པ། ་་་་་་
༡༢༽ བསམ་གཏན་གཟུགས་མེད་ཀྱི་ངོ་བོ་ལ་དཔྱད་པ། ་་་་
༡༣༽ རང་ལུགས་ལ་བསམ་གཏན་གཟུགས་མེད་ཀྱི་ངོ་བོ་བཤད་པ། ་་་་་་་་་
༡༤༽ རྒྱུ་སྙོམས་འཇུག་གི་བསམ་གཏན་གཟུགས་མེད་བཤད་པ། ་་
༡༥༽ བསམ་གཏན་གཟུགས་མེད་ཀྱི་དབྱེ་བ་བཤད་པ། ་་
༡༦༽ ཕྱེ་བ་སོ་སོའི་དོན་བཤད་པ།་་
༡༧༽ སྙོམས་འཇུག་ཉོན་མོངས་ཅན་བཤད་པ།་་
༡༨༽ སྙོམས་འཇུག་དག་པ་བ་བཤད་པ།་་
༡༩༽ བསམ་གཏན་གྱི་ཡན་ལག་བཤད་པ།།
༢༠༽ ཡན་ལག་སོ་སོའི་ངོ་བོ་ངོས་བཟུང་བ། ་་་་་་་
༢༡༽ བསམ་གཏན་གྱི་ཁྱད་པར་བཤད་པ། ་
སྐབས་གཉིས་པའི་རྣམ་གཞག་བཤད་པ།
༡༽ ལམ་ཤེས་ཀྱི་མཚན་ཉིད་བཤད་པ།
༢༽ རང་ལུགས་ལ་ལམ་ཤེས་ཀྱི་མཚན་ཉིད་དང་དེ་ལ་རྩོད་སྤོང་། ་་་་་་་ ༤༦༠
༣༽ ལམ་ཤེས་ཀྱི་ཡན་ལག་བཤད་པ།
་་་་་་་་་་་་་་་ ༤༦༡
༤༽ རང་ལུགས་ལ་ལམ་ཤེས་ཡན་ལག་གི་མཚན་ཉིད་
དབྱེ་བ་སོགས་བཤད་པ། ་་་་
༤༦༣
༥༽ མཐར་ཐུག་ཐེག་པ་གཅིག་གྲུབ་དང་འཁོར་བའི་མཐའ་བཤད་པ། ་་་་་ ༩༦༦
༦༽ ཉན་རང་དགྲ་བཅོམ་ཐེག་ཆེན་ལམ་དུ་འཇུག་ཚུལ་བཤད་པ།་་་་་་་་་ ༤༧༥
་་་་་་་་་་་་་་་་་་་་་་་་་་་་
་་་་ ༤༤༡
་་་་་་་ ༤༤ ༧
" ༤༥༠



་་་་་་་ ༤༨༦
་༌ ༤༨༩
་་་་་་“༤༩༦
༥ o༦
་ ༠༩
་་་་་ ༥ ༡༢
༧༽ རང་ལུགས་ལ་མཐར་ཐུག་ཐེག་པ་དང་འཁོར་བ་ལ་
མཐའ་ཡོད་མེད་སོགས་བཤད་པ། ་་་༌་
༨༽ བྱང་འཕགས་འཁོར་བར་སྐྱེ་བ་ལེན་པའི་རྒྱུ་ལ་དཔྱད་པ། ་་་་་་
༩༽ ཉན་ཐོས་ཀྱི་ལམ་ཤེས་པའི་ལམ་ཤེས་བཤད་པ། །
༡༠༽ རང་ལུགས་ལ་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་
མཚན་ཉིད་དབྱེ་བ་སོགས་བཤད་པ།་་་་་་་
༡༡༽ ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་
ཆ་མཐུན་བཤད་པ། ་
༡༢༽ རང་རྒྱལ་དགྲ་བཅོམ་པ་ལམ་བགྲོད་ཚུལ་ཁྱད་དུ་
འཕགས་ཚུལ་བཤད་པ།
༡༣༽ རང་རྒྱལ་གྱི་ལམ་ཤེས་པའི་ལམ་ཤེས་བཤད་པ། ་་་་་
༡༤༽ རང་ལུགས་ལ་དེའི་མཚན་ཉིད་དབྱེ་བ་དེ་ལ་རྩོད་སྤོང་།།
༡༥༽ ཐེག་ཆེན་གྱི་ལམ་ཤེས་པའི་ལམ་ཤེས་བཤད་པ།་་་
༡༦༽ རང་ལུགས་ལ་ཐེག་ཆེན་མཐོང་ལམ་གྱི་རྟེན་དང་བརྟེན་པ་
མཐོང་ལམ་བཤད་པ། ་་
༡༧༽ ཐེག་ཆེན་སྒོམ་ལམ་གྱི་བྱེད་པ་བཤད་པ། ་་
༡༨༽ ཐེག་ཆེན་གྱི་སྒོམ་ལམ་བཤད་པ། ་་་
༡༩༽ རང་ལུགས་ལ་སྒོམ་ལམ་གྱི་རྟེན་དང་བརྟེན་པ་
སྒོམ་ལམ་བཤད་པ། ་་
༢༠༽ ཟག་བཅས་དང་ཟག་མེད་སྒོམ་ལམ་གྱི་མཚན་ཉིད་ལ་རྩོད་སྤོང་།་་་་་་ ༥༦༧
༥༢༠
ཥ
ཥ•བ་ཟངས=ད དདདདདདདདདདདདད
་་་༥༢༤
༥༢༦
ད་་་་་༥༥༤
་་་་་ ༥ ༥ ༦
་་་་་་་ ༥༦o
༌་་༥༦༥



༌་་་་་་༥༧༢
་་་་་་་་༥༧༦
་་་་་་་་༥ ༧༦
༢༡༽ མོས་པ་སྒོམ་ལམ་བཤད་པ། ་་་་
༢༢༽ མོས་པ་སྒོམ་ལམ་གྱི་ཕན་ཡོན་བཤད་པ། ་་
༢༣༽ བསྔོ་བ་སྒོམ་ལམ་བཤད་པ།་་་་་
༢༩༽ རྗེས་སུ་ཡི་རང་སྒོམ་ལམ་བཤད་པ། ་་
༢༥༽ སྒྲུབ་པ་སྒོམ་ལམ་བཤད་པ།་་་་་་་
༢༦༽ རྣམ་དག་སྒོམ་ལམ་བཤད་པ།་་
༢༧༽ པར་བྱང་སྨོན་ཚིག ་་
་་༌་༥༧༩
་༌ ༥༨༡
༥ ༨༥
་་་༥༩༤
vii



༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་བ་དང་
བཅས་པའི་བརྒལ་ལན་སྐལ་བཟང་མགུལ་རྒྱན་ཞེས་བྱ་བ་
ལས་སྐབས་དང་པོའི་མཐའ་དཔྱོད་བཞུགས་སོ། །
མཆོད་པར་བརྗོད་པ།
༄༅། །ན་མོ་གུ་རུ་མཉྫ་གྷོ་ཥཱ་ཡ། བསྟན་བཅོས་མངོན་པར་རྟོགས་པའི་རྒྱན་
འགྲེལ་བ་དང་བཅས་པའི་རྣམ་བཤད་སྙིང་པོའི་རྒྱན་གྱི་དོན་འགྲེལ་རྒྱལ་ཚབ་དམ་
པའི་དགོངས་པ་གསལ་བར་བཤད་པ་ལེགས་པར་བཤད་པའི་རྒྱ་མཚོ་ཞེས་བྱ་བ།
རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་རྣམས་ཀྱི་ཞབས་
ལ་ཕྱག་འཚལ་ལོ། །རྣམ་མང་གདུལ་བྱའི་ཁམས་དང་བསམ་པ་ཀུན། །རྣམ་
ཀུན་མཁྱེན་པའི་སྤྱན་གྱིས་ལེགས་གཟིགས་ནས། །རྣམ་གསུམ་ཆོས་ཀྱི་འཁོར་
ལོ་བསྐོར་མཛད་པའི། །ཐུབ་དབང་ཆོས་ཀྱི་རྗེ་ལ་གུས་ཕྱག་འཚལ། །རྒྱལ་
སྲས་ཐུ་བོ་སེམས་དཔའི་ཚུལ་བཟུང་སྟེ། །རྒྱལ་བའི་ཆོས་ཀྱི་སྲིད་ལ་དབང་བསྒྱུར་
ཞིང་། །རྒྱལ་བའི་གོ་འཕང་འགྲོ་ལ་སྩོལ་མཛད་པའི། །རྒྱལ་ཚབ་དམ་པའི་ཞབས་
ལ་གུས་པས་འདུད། །སྐུ་གསུམ་དཀྱིལ་འཁོར་ཡོངས་སུ་རྫོགས་གྱུར་ཅིང་། །
གནས་གསུམ་ཤེས་བྱའི་མཁའ་ལ་ཐོགས་མེད་རྒྱུ། །ཐེག་གསུམ་པད་ཚལ་ཀུན་
ནས་རྒྱས་པའི་གཉེན། །བློ་བཟང་བསྟན་པའི་ཉི་མ་དེ་ལ་འདུད། །དྲི་མེད་རིགས་



པའི་སྤྱན་གྱིས་ཆོས་ཀུན་གཟིགས། །དམིགས་མེད་ཐུགས་རྗེས་འགྲོ་བ་ཀུན་ལ་
སྙོམས། །རྣམ་དཀར་འཕྲིན་ལས་ས་སྟེང་ཀུན་ལ་ཁྱབ། །རྒྱལ་ཚབ་དམ་པ་དར་
མའི་ཞབས་ལ་འདུད། །ཆོས་ཀྱི་རྒྱལ་པོ་བློ་བཟང་གྲགས་པ་ཡི། །བསྟན་འཛིན་
ཀུན་གྱི་གཙུག་རྒྱན་དགེ་འདུན་གྲུབ། །གང་དེའི་སྲས་ཀྱི་ཐུ་བོར་དབང་བསྐུར་
བ༑ ༑ཀུན་མཁྱེན་ཆོས་ཀྱི་རྗེ་ལ་གུས་པས་འདུད། །གསུང་རབ་ཀུན་གྱི་དེ་ཉིད་
འབྱེད་པ་ལ། །རྗེ་བཙུན་མཁྱེན་པའི་གཏེར་དང་མི་གཉིས་པ། །བསླབ་གསུམ་
ཆོས་ཀྱི་རྒྱལ་མཚན་འཛིན་པའི་དཔལ། །འཕྲིན་ལས་བཟང་པོའི་ཞབས་ལ་གུས་
ཕྱག་འཚལ།
སྦྱོར་འགོད་དང་མཐའ་དཔྱད་པ།
ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱི་སྐབས་སུ་སྦྱོར་བ་འགོད་པ་དང་།
མཐའ་དཔྱད་པ་གཉིས། དང་པོ་ནི། སློབ་དཔོན་སེང་གེ་བཟང་པོས་གཞུང་ལམ་
འབྲས་བུ་ཤེར་ཕྱིན་གསུམ་ལ་བསྟོད་ཕྱག་མཛད་པ་ཆོས་ཅན། དགོས་པ་ཡོད་
དེ༑ རང་ཉིད་སྐྱེས་བུ་དམ་པའི་སྤྱོད་པ་དང་མཐུན་པ་དང་། བསྟན་བཅོས་རྩོམ་
པའི་བར་ཆད་ཞི་བའི་ཆེད་ཡིན་པའི་ཕྱིར། སློབ་དཔོན་སེང་གེ་བཟང་པོས་འགྲེལ་
བ་རྩོམ་པའི་དམ་བཅའ་མཛད་པ་ཆོས་ཅན། དགོས་པ་ཡོད་དེ། རྩོམ་པ་མཐར་
ཕྱིན་པར་བྱ་བའི་ཆེད་ཡིན་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག་
2



གིས། འགྲེལ་བ་དོན་གསལ་འདི། བསྟན་བཅོས་མངོན་རྟོགས་རྒྱན་ཡུམ་གསུམ་
དང་སྦྱར་བའི་འགྲེལ་བ་ཡིན་ཏེ། འགྲེལ་བ་འདིར་ཡང་ཀུན་གྱི་རྒྱན་དུ་འགྱུར་
བར་ནི། ཞེས་དང་། མཁྱེན་གསུམ་གྱིས་འཕགས་བཞིའི་མངོན་རྟོགས་བསྡུས་
ཚུལ་གྱི་སྐབས་སུ་ཡུམ་གསུམ་ཀའི་ལུང་ཁུངས་སུ་མཛད་ནས་བཤད་པའི་ཕྱིར་
དང་། དགོས་འགྲེལ་གྱི་སྐབས་སུ། རྒྱལ་བའི་ཡུམ་རྣམ་པ་གསུམ་ཆར་ལས་
ཀྱང་། བརྗོད་པར་བྱ་བ་ཉིད་དུ་བསྟན་པ་གང་ཡིན་པ་དང་། ཞེས་དང་། སེམས་
བསྐྱེད་ཀྱི་སྐབས་སུ་ཡང་། ཡུམ་གསུམ་གྱི་ལུང་ཁུངས་སུ་མཛད་ནས་བཤད་པའི་
ཕྱིར་ཟེར་ན། འོ་ན་འགྲེལ་བ་དོན་གསལ་ལས། གོ་བར་སླ་ཕྱིར་ཚིག་དང་ནི།།
ངག་སོགས་སྦྱོར་བར་མ་བྱས་པར། །ཞེས་འགྲེལ་བ་དོན་གསལ་མདོ་རྒྱན་མ་
སྦྱར་བའི་འགྲེལ་བར་བཤད་པ་མི་འཐད་པར་ཐལ། དམ་བཅའ་འཐད་པའི་ཕྱིར།
གཞན་ཡང་འགྲེལ་བ་དོན་གསལ་མངོན་རྟོགས་རྒྱན་དང་མངོན་པ་མཛོད་སྦྱར་
བའི་འགྲེལ་བ་ཡིན་པར་ཐལ། འགྲེལ་བ་དོན་གསལ་ལས། འཇིག་རྟེན་སྣ་ཚོགས་
ལས་ལས་སྐྱེས། །ལས་ནི་སེམས་པ་དང་དེས་བྱས། །ཞེས་མཛོད་ཀྱི་ལུང་ཁུངས་
སུ་མཛད་ནས་བཤད་པའི་ཕྱིར། ཁྱབ་པ་འགྲིག གཞན་ཡང་། མདོ་རྒྱན་
སྦྱར་བའི་འགྲེལ་བ་བཅུ་གཉིས། མ་སྦྱར་བའི་འགྲེལ་བ་དགུ་ཞེས་མཁས་པ་རྣམས་
ལ་གྲགས་པ་དེ་ཁས་ལེན་མི་རིགས་པར་ཐལ། འགྲེལ་བ་དོན་གསལ་མདོ་རྒྱན་
སྦྱར་བའི་འགྲེལ་བ་ཡིན་པའི་ཕྱིར།



ཡུམ་གྱི་མདོའི་རྣམ་བཤད་མཛད་ཚུལ།
འགྲོ་ལ་ཆགས་པས་ཀུན་ཆགས་མཛད། །ཅེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས། དང་པོ་ནི། འཕགས་པ་ཐོགས་མེད་ཆོས་
ཅན། ཁྱོད་ཀྱིས་ཡུམ་གྱི་མདོའི་རྣམ་བཤད་མཛད་པ་ཡིན་ཏེ། ཁྱོད་ཀྱིས་ཡུམ་
གྱི་མདོའི་རྣམ་བཤད་དེ་ཉིད་རྣམ་ངེས་མཛད་པའི་ཕྱིར། དེ་ཆོས་ཅན། ཁྱོད་
ཀྱིས་ཡུམ་གྱི་མདོའི་རྣམ་བཤད་མཛད་རིགས་སྟེ། ཁྱོད་རྗེ་བཙུན་ལ་ཡུམ་གྱི་མདོའི་
ཚིག་དོན་མཐའ་དག་རྫོགས་པར་གསན་ནས་ཐུགས་སུ་ཆུད་པའི་མཁས་པ་ཡིན་
པའི་ཕྱིར། གཉིས་པ་ལ་དགག་བཞག་སྤོང་གསུམ་ལས། དང་པོ་ནི། ཁ་ཅིག་
གིས། བསྟན་བཅོས་ཆེན་པོའི་རྣམ་བཤད་མཛད། ཅེས་པའི་སྐབས་ནས་བསྟན་
པའི་བསྟན་བཅོས་དེ། བསྟན་བཅོས་མངོན་རྟོགས་རྒྱན་ལ་བྱེད་ཟེར་ན། འཕགས་
པ་ཐོགས་མེད་ཀྱིས་མཛད་པའི་བསྟན་བཅོས་དེ་ཉིད་རྣམ་ངེས་དེ། མདོ་རྒྱན་སྦྱར་
བའི་འགྲེལ་བ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་མ་
ཡིན་པར་ཐལ། འཕགས་པ་ཐོགས་མེད་ཀྱིས་མདོ་རྒྱན་སྦྱར་བའི་འགྲེལ་བ་མ་
མཛད་པའི་ཕྱིར། མ་གྲུབ་ན་དེར་ཐལ། ཤེར་འབྱུང་བློ་གྲོས་ཀྱི་འགྲེལ་བ་ལས།
འཕགས་པ་དང་སློབ་དཔོན་དག་གིས་མངོན་པར་རྟོགས་པ་དང་སྦྱར་བ་ལ་མ་ལྟོས་
པར་བཤད་པའི་ཕྱིར་དང་། ཤེས་བྱ་ནང་གི་ཚུལ་ལ་རྟེན་པའི་ཕྱིར། ཞེས་གསུངས་
པའི་ཕྱིར། བྱས་པ་ལ་ཁོ་ན་རེ། འཕགས་པ་ཐོགས་མེད་ཀྱིས་མཛད་པའི་བསྟན་



བཅོས་དེ་ཉིད་རྣམ་ངེས་དེ། སེམས་ཙམ་པའི་བསྟན་བཅོས་ཡིན་པར་ཐལ། ཤེས་
བྱ་ནང་གི་ཚུལ་ལ་རྟེན་པའི་ཕྱིར། ཞེས་པ་འདི་སྒྲ་ཇི་བཞིན་པར་ཁས་ལེན་རིགས་
པའི་ཕྱིར། འདོད་ན། འཕགས་པ་ཐོགས་མེད་སེམས་ཙམ་པ་ཡིན་པར་ཐལ།
འདོད་པའི་ཕྱིར། ཟེར་ན་མ་ཁྱབ་སྟེ། འོ་ན། ཁྱོད་རང་ལ། རྗེ་བཙུན་བྱམས་
པ་སེམས་ཙམ་པ་ཡིན་པར་ཐལ། དེས་མཛད་པའི་མདོ་སྡེ་རྒྱན་དེ། སེམས་
ཙམ་པའི་བསྟན་བཅོས་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། དེའི་
མཚན་གཞི་ཅིག་ཡོད་པའི་ཕྱིར། འདོད་ན། རྗེ་བཙུན་བྱམས་པ་ཆོས་ཅན། སེམས་
ཙམ་པ་མ་ཡིན་པར་ཐལ། དབུ་མ་པ་ཡིན་པའི་ཕྱིར། གཞན་ཡང་། བསྟན་
བཅོས་མཐའ་དག་འདི་དེ་ལྟར། ཞེས་པའི་སྐབས་ནས་བསྟན་པའི་བསྟན་བཅོས་
དེ༑ བསྟན་བཅོས་མངོན་རྟོགས་རྒྱན་ལ་བྱེད་རིགས་པར་ཐལ། དམ་བཅའ་
འཐད་པའི་ཕྱིར། འདོད་ན། བསྟན་བཅོས་མཐའ་དག་ཅེས་མང་ཚིག་སྨོས་པ་
ལ་དགོས་པ་མེད་པར་ཐལ། འདོད་པའི་ཕྱིར། གཞན་ཡང་། ཡུམ་རྒྱས་འབྲིང་
བསྡུས་གསུམ་པོ་དེ། བསྟན་བཅོས་ཆེན་པོའི་རྣམ་བཤད་མཛད་ཅེས་པའི་སྐབས་
ནས་བསྟན་པའི་བསྟན་བཅོས་མ་ཡིན་པར་ཐལ། དམ་བཅའ་འཐད་པའི་ཕྱིར།
འདོད་ན། འགྲེལ་བཤད་ཚིག་གསལ་ལས། ངེས་པའི་ཚིག་གི་ཚུལ་གྱིས་ན་བསྟན་
བཅོས་དེ་ཁྱད་པར་ཅན་རྒྱལ་བའི་ཡུམ་རྣམས་སོ། །ཞེས་གསུངས་པ་མི་འཐད་
པར་ཐལ། འདོད་པའི་ཕྱིར།



བཀའ་དང་བསྟན་བཅོས་བཤད་པ།
ཁ་ཅིག་གིས། དངོས་ཀྱི་བདག་རྐྱེན་རྣམ་མཁྱེན་ལ་བརྟེན་ནས་བྱུང་བའི་ལེགས་
བཤད་གང་ཞིག ཁྱད་ཆོས་བཞི་དང་ལྡན་པ་དེ། སངས་རྒྱས་ཀྱི་བཀའི་མཚན་
ཉིད། རྩོམ་པ་པོ་རྣམ་གཡེངས་མེད་པའི་ཡིད་ཅན་གྱིས་བཀའི་དགོངས་འགྲེལ་
དུ་བརྩམས་པའི་ངག་རྣམ་དག་གང་ཞིག ཐར་པ་ཐོབ་པའི་ལམ་དང་རྗེས་སུ་
མཐུན་པ་དེ། ནང་པ་སངས་རྒྱས་པའི་བསྟན་བཅོས་རྣམ་དག་གི་མཚན་ཉིད་ཟེར་
ན༑ རྣམ་མཁྱེན་དང་དུས་མཉམ་དུ་བྱུང་བའི་སངས་རྒྱས་ཀྱི་བཀའ་ཆོས་ཅན།
མཚན་ཉིད་དང་པོའི་ཟུར་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན།
དེར་ཐལ། དེ་ཡོད་པའི་ཕྱིར། རྩ་བར་འདོད་ན། དེ་དེ་མ་ཡིན་པར་ཐལ། དེ་
རྣམ་མཁྱེན་དང་དུས་མཉམ་དུ་གྲུབ་པའི་ཕྱིར། བཀའ་ཆོས་ཅན། མཚན་ཉིད་
གཉིས་པའི་ཟུར་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་
ཐལ། བསྟན་བཅོས་རྣམ་དག་ཡིན་པའི་ཕྱིར་ཏེ། བཀའ་དང་བསྟན་བཅོས་གཉིས་
མི་འགལ་བའི་ཕྱིར། རྟགས་འོག་ཏུ་སྒྲུབ། རྩ་བར་འདོད་ན། བཀའ་དེ་བཀའི་
དགོངས་འགྲེལ་ཡིན་པར་ཐལ། འདོད་པའི་ཕྱིར། ཡང་ཁ་ཅིག་གིས། ཁྱད་
ཆོས་བཞི་དང་ལྡན་པའི་སངས་རྒྱས་ཀྱི་གསུང་དེ། སངས་རྒྱས་ཀྱི་བཀའི་མཚན་
ཉིད། འཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་ངག་རྣམ་དག་དེ། བསྟན་
བཅོས་རྣམ་དག་གི་མཚན་ཉིད་ཟེར་ན། ཉན་ཐོས་ཤཱ་རིའི་བུའི་ངག་ཏུ་གྱུར་བའི་



སངས་རྒྱས་ཀྱི་བཀའ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་
ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། རྩ་བར་འདོད་ན། དེ་ཆོས་
ཅན། སངས་རྒྱས་ཀྱི་ངག་ཡིན་པར་ཐལ། འདོད་པའི་ཕྱིར། འདོད་ན། དེ་
མ་ཡིན་པར་ཐལ། སེམས་ཅན་གྱི་ངག་ཡིན་པའི་ཕྱིར། གཞན་ཡང་། གདུལ་
བྱའི་རྒྱུད་ལ་སངས་རྒྱས་ཀྱི་གསུང་ཡོད་པར་ཐལ། སངས་རྒྱས་ཀྱི་བཀའ་ཡིན་
ན༑ སངས་རྒྱས་ཀྱི་གསུང་ཡིན་དགོས་པའི་ཕྱིར། རྟགས་ཁས། འདོད་ན།
དེ་མེད་པར་ཐལ། སངས་རྒྱས་ཀྱི་གསུང་སངས་རྒྱས་ཡིན་པའི་ཕྱིར་ཏེ། སངས་
རྒྱས་ཀྱི་སྐུ་སངས་རྒྱས་ཡིན་པའི་ཕྱིར། གཞན་ཡང་། དེ་ཆོས་ཅན། གསུང་
དབྱངས་ཡན་ལག་དྲུག་ཅུའི་ཡོན་ཏན་དང་ལྡན་པར་ཐལ། སངས་རྒྱས་ཀྱི་གསུང་
ཡིན་པའི་ཕྱིར། ཁྱབ་སྟེ། མདོ་སྡེ་རྒྱན་ལས། བདེ་གཤེགས་གསུང་ནི་མཐའ་
ཡས་པ། །ཡན་ལག་དྲུག་ཅུ་བསམ་མི་ཁྱབ། །ཅེས་གསུངས་པའི་ཕྱིར། བྱས་
པ་ལ་ཁོ་ན་རེ། དེ་ཆོས་ཅན། སངས་རྒྱས་ཀྱི་གསུང་ཡིན་པར་ཐལ། སངས་
རྒྱས་ཀྱི་གསུང་རབ་ཡིན་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ།
ཆོས་ཅན་དེའི་ཕྱིར། འོ་ན། སེམས་ཆེན་པོ་ཡིན་ན། སེམས་ཡིན་དགོས་པར་
ཐལ། སངས་རྒྱས་ཀྱི་གསུང་རབ་ཡིན་ན། སངས་རྒྱས་ཀྱི་གསུང་ཡིན་དགོས་
པའི་ཕྱིར། རྟགས་ཁས། འདོད་ན། སངས་འཕགས་ཀྱི་རྒྱུད་ཀྱི་སྙིང་རྗེ་ཆེན་
པོ་ཆོས་ཅན། དེར་ཐལ། དེའི་ཕྱིར། ཡང་ཁ་ཅིག་གིས། སངས་རྒྱས་ཀྱི་
གསུང་ཡིན་ན། སངས་རྒྱས་ཀྱི་ངག་ཡིན་དགོས་པར་ཐལ། གདུལ་བྱའི་རྒྱུད་



ལ་སངས་རྒྱས་ཀྱི་གསུང་མེད་པའི་ཕྱིར། འདོད་བྱས་པ་ལ། སངས་རྒྱས་ཀྱི་
སྐུ་ཡིན་ན། སངས་རྒྱས་ཀྱི་ལུས་ཡིན་དགོས་པར་ཐལ། འདོད་པའི་ཕྱིར། ཟེར་
ན༑ མ་ཁྱབ། འདོད་ན། ཡེ་ཤེས་ཆོས་སྐུས་གཤག་གོ། །མངོན་མཐོའི་གོ་
འཕང་ཡོད་པར་ཚད་མས་ངེས་པའི་ཕྱི་རོལ་པས་བརྩམས་པའི་མངོན་མཐོའི་གོ་
འཕང་ཡོད་པར་སྟོན་པའི་བསྟན་བཅོས་ཆོས་ཅན། མཚན་ཉིད་གཉིས་པ་དེར་
ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། མངོན་མཐོའི་གོ་འཕང་
ཡོད་པར་ཚད་མས་གྲུབ་པའི་ཕྱི་རོལ་བས་མངོན་མཐོའི་གོ་འཕང་ཡོད་པར་དམ་
བཅས་པའི་དམ་བཅའ་དེ། དམ་བཅའ་ཡང་དག་ཡིན་པའི་ཕྱིར། མ་གྲུབ་ན་
དེ་ཆོས་ཅན། ཁྱོད་དམ་བཅའ་ཡང་དག་ཡིན་པར་ཐལ། ཁྱོད་རང་གི་ཞེན་དོན་
རང་སྨྲ་བ་པོའི་ཚད་མས་གྲུབ་པའི་དམ་བཅའ་ཡིན་པའི་ཕྱིར་ཏེ། ཆོས་ཅན་དེའི་
ཕྱིར། རྩ་བར་འདོད་ན། དེ་ཆོས་ཅན། ཁྱོད་འཆོས་སྐྱོབ་ཀྱི་ཡོན་ཏན་གཉིས་
དང་ལྡན་པའི་བསྟན་བཅོས་རྣམ་དག་མ་ཡིན་པར་ཐལ། ཁྱོད་ཕྱི་རོལ་བའི་བསྟན་
བཅོས་ཡིན་པའི་ཕྱིར། ཁྱབ་སྟེ། རྣམ་བཤད་རིགས་པ་ལས། འཆོས་སྐྱོབ་
ཡོན་ཏན་ཕྱིར་ན་བསྟན་བཅོས་དེ། །གཉིས་པོ་འདི་དག་གཞན་གྱི་ལུགས་ལ་མེད།།
ཅེས་གསུངས་པའི་ཕྱིར། གཞན་ཡང་། ཁོ་ན་རེ། གདུལ་བྱའི་རྒྱུད་ཀྱི་ཉོན་
མོངས་སྤོང་ཕྱིར་དུ། སྟོན་པས་གསུངས་པའི་གསུང་རབ་མཐར་ཐུག་དེ། སངས་
རྒྱས་ཀྱི་བཀའི་མཚན་ཉིད། བཀའ་གང་ཡང་རུང་བའི་དགོངས་འགྲེལ་དུ་གདུལ་
བྱའི་རང་སྟོབས་ཀྱིས་བརྩམས་པའི་ངག་རྣམ་དག་དེ། ནང་པ་སངས་རྒྱས་པའི་



བསྟན་བཅོས་རྣམ་དག་གི་མཚན་ཉིད་ཟེར་ན། སངས་རྒྱས་ཀྱི་བཀའི་ཆེད་དུ་
བྱ་བའི་གདུལ་བྱ་ཡིན་ན། ཉོན་མོངས་སྤང་དགོས་ཀྱི་གང་ཟག་ཡིན་དགོས་པར་
ཐལ། དམ་བཅའ་དང་པོ་དེ་འཐད་པའི་ཕྱིར། འདོད་ན། སངས་རྒྱས་ཀྱི་བཀའི་
ཆེད་དུ་བྱ་བའི་གདུལ་བྱར་གྱུར་བའི་ཉན་ཐོས་དགྲ་བཅོམ་པ་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེ་དེར་ཐལ། དེ་ཡོད་པའི་ཕྱིར། འདོད་ན། དེ་
ཆོས་ཅན། ཉོན་མོངས་སྤང་དགོས་ཀྱི་གང་ཟག་མ་ཡིན་པར་ཐལ། དེ་སྤངས་
ཟིན་པའི་གང་ཟག་ཡིན་པའི་ཕྱིར། མ་གྲུབ་ན་དེ་ཆོས་ཅན། ཉོན་མོངས་སྤངས་
ཟིན་པའི་གང་ཟག་ཡིན་པར་ཐལ། དགྲ་བཅོམ་པ་ཡིན་པའི་ཕྱིར། བསྟན་བཅོས་
མངོན་རྟོགས་རྒྱན་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་
ཕྱིར། རྟགས་ཁས། འདོད་ན། རྗེ་བཙུན་བྱམས་པ་གདུལ་བྱ་ཡིན་པར་ཐལ།
འདོད་པའི་ཕྱིར། གཞན་ཡང་། བསྟན་བཅོས་རྣམ་དག་ཡིན་ན། རྩོམ་པ་པོ་
གདུལ་བྱས་བརྩམས་པའི་བསྟན་བཅོས་ཡིན་དགོས་པར་ཐལ། མཚན་ཉིད་གཉིས་
པ་དེ་འཐད་པའི་ཕྱིར། འདོད་ན། གདུལ་བྱས་བརྩམས་པའི་བསྟན་བཅོས་ཡིན་
ན༑ བསྟན་བཅོས་ཡིན་དགོས་པར་ཐལ། བདག་མེད་ཡིན་པའི་ཕྱིར། འདོད་
ན༑ རྗེ་བཙུན་བྱམས་པ་དེ་བསྟན་བཅོས་ཡིན་པར་ཐལ། བསྟན་བཅོས་མངོན་
རྟོགས་རྒྱན་རྩོམ་པ་པོ་དེ་གདུལ་བྱས་བརྩམས་པའི་བསྟན་བཅོས་ཡིན་པའི་ཕྱིར།
མ་ཁྱབ་ན། བསྟན་བཅོས་མངོན་རྟོགས་རྒྱན་རྩོམ་པ་པོ་ཆོས་ཅན། བསྟན་བཅོས་
ཡིན་པར་ཐལ། གདུལ་བྱས་བརྩམས་པའི་བསྟན་བཅོས་ཡིན་པའི་ཕྱིར། ཁྱབ་



པ་ཁས། མ་གྲུབ་ན། བསྟན་བཅོས་མངོན་རྟོགས་རྒྱན་ཆོས་ཅན། རྩོམ་པ་པོ་
གདུལ་བྱས་བརྩམས་པའི་བསྟན་བཅོས་ཡིན་པར་ཐལ། བསྟན་བཅོས་རྣམ་དག་
ཡིན་པའི་ཕྱིར། འཁོར་གསུམ། ཁ་ཅིག་གིས། བཀའ་དང་བསྟན་བཅོས་འགལ་
ཟེར་ན། བཀའ་དང་བཀའི་དགོངས་འགྲེལ་འགལ་བར་ཐལ། དམ་བཅའ་འཐད་
པའི་ཕྱིར། འདོད་ན། མདོ་སྡེ་དགོངས་འགྲེལ་ཆོས་ཅན། བཀའ་མ་ཡིན་པར་
ཐལ། བཀའི་དགོངས་འགྲེལ་ཡིན་པའི་ཕྱིར། རྟགས་སླ། གཞན་ཡང་། བཀའ་
གསུང་བ་པོ་དང་བསྟན་བཅོས་རྩོམ་པ་པོ་འགལ་བར་ཐལ། བཀའ་དང་བསྟན་
བཅོས་འགལ་བའི་ཕྱིར། འདོད་ན། ཉན་ཐོས་ཤཱ་རིའི་བུ་ཆོས་ཅན། བཀའ་
གསུང་བ་པོ་མ་ཡིན་པར་ཐལ། བསྟན་བཅོས་རྩོམ་པ་པོ་ཡིན་པའི་ཕྱིར། རྟགས་
སླ༑ འདོད་ན། དེ་བཀའ་གསུང་བ་པོ་ཡིན་པར་ཐལ། དེས་གསུངས་པའི་
བཀའ་ཡོད་པའི་ཕྱིར། མ་གྲུབ་ན། དེར་ཐལ། བྱིན་གྱིས་བརླབས་པའི་བཀའ་
ཡོད་པའི་ཕྱིར། གཞན་ཡང་། བཀའ་དང་བསྟན་བཅོས་གཉིས་མི་འགལ་བར་
ཐལ། སངས་རྒྱས་ཀྱི་བཀའ་བསྟན་བཅོས་ཡིན་པའི་ཕྱིར། མ་གྲུབ་ན། དེར་
ཐལ། དེ་སྒྲུབ་པ་ལྷུར་ལེན་པའི་བསྟན་བཅོས་ཡིན་པའི་ཕྱིར། མ་གྲུབ་ན། དེར་
ཐལ། གཏན་ལ་དབབ་པ་བསྡུ་བ་ལས། དེ་ལ་སྒྲུབ་པ་ལྷུར་ལེན་པའི་བསྟན་བཅོས་
ནི་སངས་རྒྱས་ཀྱི་བཀའ་ཉིད་དོ། །ཅེས་གསུངས་པའི་ཕྱིར། གཞན་ཡང་། བསྟན་
བཅོས་མངོན་རྟོགས་རྒྱན་ཆོས་ཅན། བཀའ་མ་ཡིན་པར་ཐལ། བསྟན་བཅོས་
ཡིན་པའི་ཕྱིར། མ་གྲུབ་ན་སླ། འདོད་ན། དེ་བཀའ་ཡིན་པར་ཐལ། རྗེ་བཙུན་



བྱམས་པ་སངས་རྒྱས་ཡིན་པའི་ཕྱིར། རྟགས་འོག་ཏུ་སྒྲུབ། དེ་ལ་ཁ་ཅིག བཀའ་
དང་བསྟན་བཅོས་འགལ་བར་ཐལ། རྗེ་བཙུན་གྱིས་བཀའ་དང་བསྟན་བཅོས་
གཉིས་ངོས་འཛིན་སོ་སོར་མཛད་པའི་ཕྱིར། ཟེར་ན། མ་ཁྱབ་སྟེ། འོ་ན། རྣམ་
མཁྱེན་དང་ལམ་ཤེས་འགལ་བར་ཐལ། རྗེ་བཙུན་གྱིས་དེ་གཉིས་ངོས་འཛིན་
སོ་སོར་མཛད་པའི་ཕྱིར། ཁྱབ་པ་ཁས། རྟགས་གྲུབ་སྟེ། རྣམ་ཀུན་མཁྱེན་
ཉིད་ལམ་ཤེས་ཉིད། །ཅེས་གསུངས་པའི་ཕྱིར། ཁ་ཅིག བསྟན་བཅོས་
མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་
རྒྱན་ཡོད་ཟེར་བ་དང་། བཀའ་དང་བསྟན་བཅོས་འགལ་ཟེར་བ། ཁས་བླངས་
ནང་འགལ་ཏེ། སངས་རྒྱས་འཕགས་པའི་རྒྱུད་ལ་བསྟན་བཅོས་མངོན་རྟོགས་
རྒྱན་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ཀྱི་
བསྟན་བཅོས་མངོན་རྟོགས་རྒྱན་ཆོས་ཅན། བསྟན་བཅོས་མ་ཡིན་པར་ཐལ།
བཀའ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ།
སངས་རྒྱས་རང་རྒྱུད་ཀྱིས་བསྡུས་པའི་ངག་རྣམ་དག་ཡིན་པའི་ཕྱིར། འདོད་
ན་སླ། གཞན་ཡང་། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་
བྱའི་རྒྱུད་ལ་བསྟན་བཅོས་མངོན་རྟོགས་རྒྱན་མེད་པར་ཐལ། བསྟན་བཅོས་མངོན་
རྟོགས་རྒྱན་ཡིན་ན། རྗེ་བཙུན་བྱམས་པ་རང་རྒྱུད་ཀྱིས་བསྡུས་པས་ཁྱབ་པའི་
ཕྱིར། བྱས་པ་ལ་ཁོ་ན་རེ། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱའི་རྒྱུད་ལ་བསྟན་བཅོས་མངོན་རྟོགས་རྒྱན་ཡོད་པར་ཐལ། དེས་བསྟན་



བཅོས་མངོན་རྟོགས་རྒྱན་ལ་ངག་འདོན་བྱེད་པ་ཡོད་པའི་ཕྱིར། ཟེར་ན། མ་
ཁྱབ། མ་གྲུབ་ན། དེས་བསྟན་བཅོས་མངོན་རྟོགས་རྒྱན་ལ་ཐོས་བསམ་བྱས་
པ་ལ་དགོས་པ་མེད་པར་ཐལ། རྟགས་དེའི་ཕྱིར། གཞན་ཡང་། བསྟན་བཅོས་
མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་བསྟན་བཅོས་མངོན་རྟོགས་
རྒྱན་ཡོད་པར་ཐལ། སློབ་དཔོན་སེང་གེ་བཟང་པོའི་རྒྱུད་ཀྱིས་བསྡུས་པའི་བསྟན་
བཅོས་མངོན་རྟོགས་རྒྱན་ཡོད་པའི་ཕྱིར། མ་གྲུབ་ན། དེར་ཐལ། དེའི་རྒྱུད་
ཀྱིས་བསྡུས་པའི་སེམས་བསྐྱེད་པ་ནི་གཞན་དོན་ཕྱིར་ཞེས་པའི་གཞུང་ཚིག་ཡོད་
པའི་ཕྱིར། ཟེར་ན། འདིར་མ་ཁྱབ། རྟགས་གྲུབ་སྟེ། འགྲེལ་བ་དོན་གསལ་
ལ་ཤོ་ལོ་ཀ་སྟོང་ཕྲག་ཕྱེད་དང་གཉིས་ཡོད་པའི་ཕྱིར། ཡང་ཁོ་ན་རེ། སློབ་དཔོན་
སེང་གེ་བཟང་པོའི་རྒྱུད་ཀྱིས་བསྡུས་པའི་བསྟན་བཅོས་མངོན་རྟོགས་རྒྱན་གྱི་གཞུང་
ཚིག་ཡོད་པར་ཐལ། དེའི་རྒྱུད་ཀྱིས་བསྡུས་པའི་སེམས་བསྐྱེད་པ་ནི་གཞན་དོན་
ཕྱིར། ཞེས་པའི་གཞུང་ཚིག་དེ་བསྟན་བཅོས་མངོན་རྟོགས་རྒྱན་གྱི་གཞུང་ཚིག་
ཡིན་པའི་ཕྱིར་ཏེ། དེ་སེམས་བསྐྱེད་པ་ནི་གཞན་དོན་ཕྱིར། ཞེས་པའི་གཞུང་
ཚིག་ཡིན་པའི་ཕྱིར་ཏེ། དེ་ཡོད་པའི་ཕྱིར། ཟེར་ན། མ་ཁྱབ། འགྲེལ་བ་དོན་
གསལ་གྱི་ནང་ཚན་དུ་གྱུར་བའི་སེམས་བསྐྱེད་པ་ནི་གཞན་དོན་ཕྱིར་ཞེས་པ་དེ།
བསྟན་བཅོས་མངོན་རྟོགས་རྒྱན་གྱི་གཞུང་ཚིག་ཡིན་པར་ཐལ། སློབ་དཔོན་སེང་
གེ་བཟང་པོའི་རྒྱུད་ལ་མངོན་རྟོགས་རྒྱན་གྱི་གཞུང་ཚིག་ཡོད་པའི་ཕྱིར། རྟགས་
ཁས། འདོད་ན། དེའི་ནང་ཚན་དུ་གྱུར་བའི་སེམས་སྐྱེད་པ་ནི་གཞན་དོན་ཕྱིར།



ཞེས་པའི་གཞུང་ཚིག་ཆོས་ཅན། ཁྱོད་བསྟན་བཅོས་མངོན་རྟོགས་རྒྱན་གྱི་གཞུང་
ཚིག་མ་ཡིན་པར་ཐལ། ཁྱོད་འགྲེལ་བ་དོན་གསལ་གྱི་གཞུང་ཚིག་ཡིན་པའི་ཕྱིར།
རྟགས་བསྒྲུབས་ཟིན། གཞན་ཡང་། འགྲེལ་བ་དོན་གསལ་གྱི་གཞུང་ཚིག་དུ་
གྱུར་བའི་རབ་འབྱོར་བྱང་ཆུབ་སེམས་དཔའ་རྣམས་ཀྱི་ཉན་ཐོས་ཀྱི་ལམ་གང་ཡིན་
པ་ཞེས་སོགས་ཀྱི་གཞུང་ཚིག་དེ་ཡུམ་བར་མའི་མདོ་ཚིག་ཡིན་པར་ཐལ། འགྲེལ་
བ་དོན་གསལ་གྱི་གཞུང་ཚིག་དུ་གྱུར་བའི་སེམས་བསྐྱེད་པ་ནི་གཞན་དོན་ཕྱིར་ཞེས་
པའི་གཞུང་ཚིག་དེ། མངོན་རྟོགས་རྒྱན་གྱི་གཞུང་ཚིག་ཡིན་པའི་ཕྱིར། རྟགས་
ཁས། འདོད་ན། དེ་སངས་རྒྱས་ཀྱི་བཀའ་ཡིན་པར་ཐལ། འདོད་པའི་ཕྱིར།
འདོད་ན། དེ་མ་ཡིན་པར་ཐལ། འགྲེལ་བ་དོན་གསལ་གྱི་གཞུང་ཚིག་ཡིན་པའི་
ཕྱིར། རྟགས་བསྒྲུབས་ཟིན། གཞན་ཡང་། འགྲེལ་བ་དོན་གསལ་གྱི་ནང་ཚན་
དུ་གྱུར་བའི་འཇིག་རྟེན་སྣ་ཚོགས་ལས་ལས་སྐྱེས་ཞེས་པའི་གཞུང་ཚིག་དེ། མངོན་
པ་མཛོད་ཀྱི་གཞུང་ཚིག་ཡིན་པར་ཐལ། འགྲེལ་བ་དོན་གསལ་གྱི་ནང་ཚན་དུ་
གྱུར་བའི་སེམས་བསྐྱེད་པ་ནི་གཞན་དོན་ཕྱིར་ཞེས་པའི་གཞུང་ཚིག་དེ། བསྟན་
བཅོས་མངོན་རྟོགས་རྒྱན་གྱི་གཞུང་ཚིག་ཡིན་པའི་ཕྱིར། རྟགས་ཁས། འདོད་
ན༑ དེ་དངོས་སྨྲ་བའི་གཞུང་ཡིན་པར་ཐལ། འདོད་པའི་ཕྱིར། འདོད་ན་སླ།
ཁ་ཅིག བསྟན་བཅོས་ཡིན་ན། བསྟན་བཅོས་རྣམ་དག་ཡིན་པས་ཁྱབ། ཟེར་
ན༑ བསྟན་བཅོས་ཡིན་ན། བསྟན་བཅོས་ཀྱི་སྒྲ་བཤད་དང་ལྡན་པས་ཁྱབ་པར་
ཐལ། འདོད་པའི་ཕྱིར། འདོད་ན། གྲུབ་མཐའ་ཡིན་ན། གྲུབ་མཐའི་སྒྲ་



བཤད་དང་ལྡན་པས་ཁྱབ་པར་ཐལ། འདོད་པའི་ཕྱིར། འདོད་ན། ཕྱི་རོལ་
བའི་གྲུབ་མཐའ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ།
ཕྱི་རོལ་བའི་གྲུབ་མཐའ་ཡོད་པའི་ཕྱིར། རྩ་བར་འདོད་ན། ཕྱི་རོལ་བའི་གྲུབ་
མཐའ་ཆོས་ཅན། གྲུབ་མཐའི་སྒྲ་བཤད་དང་མི་ལྡན་པར་ཐལ། གྲུབ་མཐའ་
ལྟར་སྣང་ཡིན་པའི་ཕྱིར། གཞན་ཡང་། སངས་རྒྱས་ཡིན་ན། སངས་རྒྱས་
ཀྱི་སྒྲ་བཤད་དང་ལྡན་པས་ཁྱབ་པར་ཐལ། བསྟན་བཅོས་ལ་དེའི་ཕྱིར། འདོད་
ན༑ ངོ་བོ་ཉིད་སྐུ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྟག་
པ་ཡིན་པའི་ཕྱིར།
རང་ལུགས་ལ་བཤད་བྱ་བཀའ་དང་འཆད་བྱེད་
བསྟན་བཅོས་བཤད་པ།
གཉིས་པ་རང་ལུགས་བཞག་པ་ལ། བཤད་བྱ་བཀའི་རྣམ་གཞག་བཤད་པ།
འཆད་བྱེད་བསྟན་བཅོས་ཀྱི་རྣམ་གཞག་བཤད་པ། བཀའ་དང་བསྟན་བཅོས་
ཀྱི་བྱེད་ལས་བཤད་པ། བཀའ་དང་བསྟན་བཅོས་འགལ་མི་འགལ་དཔྱད་པ།
བསྟན་བཅོས་ཆེན་པོའི་རྣམ་བཤད་མཛད་ཅེས་པའི་སྐབས་ནས་བསྟན་པའི་བསྟན་
བཅོས་ངོས་བཟུང་བ་དང་ལྔ་། དང་པོ་ནི། བཀའ་ལ། མཚན་ཉིད། དབྱེ་བ།
སྒྲ་བཤད་པ་དང་གསུམ། དང་པོ་ནི། ཁྱད་ཆོས་བཞི་དང་ལྡན་པའི་སངས་རྒྱས་



ཀྱི་གསུང་རབ་དེ། སངས་རྒྱས་ཀྱིས་བཀའི་མཚན་ཉིད་ཡིན། ཁྱད་ཆོས་བཞི་
ནི༑ བརྗོད་བྱ་མཐོ་རིས་དང་ཐར་བ་སོགས་ཀྱི་དོན་དང་ལྡན་པ། རྗོད་བྱེད་ཚིག་
སྐྱོན་མཐའ་དག་དང་བྲལ་བ། བྱེད་ལས་ཁམས་གསུམ་གྱི་ཉོན་མོངས་སྤོང་པ།
དགོས་པ་ཉོན་མོངས་དང་སྡུག་བསྔལ་ཞི་བའི་ཕན་ཡོན་སྟོན་པ་རྣམས་ཡིན་ཏེ། དེ་
སྐད་དུ་ཡང་། རྒྱུད་བླ་མ་ལས། གང་ཞིག་དོན་ལྡན་ཆོས་དང་ཉེར་འབྲེལ་ཞིང་།།
ཁམས་གསུམ་ཀུན་ལ་ཉོན་མོངས་སྤོང་བྱེད་གསུངས། །ཞི་བའི་ཕན་ཡོན་སྟོན་
པའི་ཕྱིར། གཉིས་པ་ལ། ངོ་བོའི་སྒོ་ནས་དབྱེ་བ། བརྗོད་བྱའི་སྒོ་ནས་དབྱེ་བ་
གཉིས། དང་པོ་ནི། ཞལ་ནས་གསུངས་པའི་བཀའ། རྗེས་སུ་གནང་བའི་བཀའ།
བྱིན་གྱིས་བརླབས་པའི་བཀའ་དང་གསུམ། གཉིས་པ་ལ། བཀའ་དང་པོ། གཉིས་
པ༑ གསུམ་པ་དང་གསུམ། གསུམ་པ་ནི། བཀའ་བརྒྱད་སྟོང་བ་ཆོས་ཅན།
ཁྱོད་ལ་བཀའ་ཞེས་བརྗོད་པའི་རྒྱུ་མཚན་ཡོད་དེ། ལེགས་པར་གསུངས་པའི་དོན་
གྱིས་བཀའ་ཞེས་བརྗོད་པའི་ཕྱིར། གཉིས་པ་བསྟན་བཅོས་ལ། མཚན་ཉིད།
དབྱེ་བ། སྒྲ་བཤད་པ་དང་གསུམ། དང་པོ་ནི། འཆོས་སྐྱོབ་ཀྱི་ཡོན་ཏན་གཉིས་
དང་ལྡན་པའི་རིགས་སུ་གནས་པའི་ངག་རྣམ་དག་དེ། ནང་པ་སངས་རྒྱས་པའི་
བསྟན་བཅོས་རྣམ་དག་གི་མཚན་ཉིད། གཉིས་པ་དབྱེ་བ་ལ། བཀའ་སྤྱིའི་དགོངས་
འགྲེལ་གྱི་བསྟན་བཅོས་དང་། བཀའ་སོ་སོའི་དགོངས་འགྲེལ་གྱི་བསྟན་བཅོས་
གཉིས། དང་པོ་ལ། བརྗོད་བྱ་རྣམ་པར་དག་བྱེད་ཀྱི་བསྟན་བཅོས་དང་། རྗོད་



བྱེད་རྣམ་པར་དག་བྱེད་ཀྱི་བསྟན་བཅོས་གཉིས། དང་པོ་ནི། ཚད་མ་སྡེ་བདུན་
མདོ་དང་བཅས་པ་ལྟ་བུ། གཉིས་པ་ནི། སྒྲ་སྙན་ངག་མིང་གི་མངོན་བརྗོད་ལ་
སོགས་པ་སྟོན་པའི་ནང་པ་སངས་རྒྱས་པའི་བསྟན་བཅོས་རྣམས་ལ་བྱེད། གཉིས་
པ་ལ། བཀའ་དང་པོའི་དགོངས་འགྲེལ་གྱི་བསྟན་བཅོས་དང་། བཀའ་གཉིས་
པའི་དགོངས་འགྲེལ་གྱི་བསྟན་བཅོས་དང་། བཀའ་གསུམ་པའི་དགོངས་འགྲེལ་
གྱི་བསྟན་བཅོས་དང་གསུམ། དང་པོ་ནི། མངོན་པ་སྡེ་བདུན། བྱེ་བྲག་བཤད་
མཛོད་ཆེན་པོ། མངོན་པ་མཛོད་རྩ་འགྲེལ་དང་བཅས་པ་ལྟ་བུ་ལ་བྱེད། གཉིས་
པ་ལ། བཀའ་གཉིས་པའི་དངོས་བསྟན་སྟོང་ཉིད་ཀྱི་རིམ་པ་གཏན་ལ་འབེབས་
པའི་བསྟན་བཅོས་དང་། དེའི་སྦས་དོན་མངོན་རྟོགས་ཀྱི་རིམ་པ་གཏན་ལ་འབེབས་
པའི་བསྟན་བཅོས་དང་གཉིས། དང་པོ་ནི། དབུ་མ་རིགས་ཚོགས་དྲུག་ལྟ་བུ།
གཉིས་པ་ནི། མངོན་རྟོགས་རྒྱན་ལྟ་བུ་ལ་བྱེད། གསུམ་པ་ནི། བྱམས་ཆོས་ཕྱི་
མ་གསུམ། འཕགས་པ་ཐོག་མེད་ཀྱིས་མཛད་པའི་བསྟན་བཅོས་ས་སྡེ་ལྔ་། སྡོམ་
རྣམ་པ་གཉིས། སློབ་དཔོན་དབྱིག་གཉེན་གྱིས་མཛད་པའི་པྲ་ཀ་ར་ན་སྡེ་བརྒྱད་
ལྟ་བུ་ལ་བྱེད། བྱེད་ལས་ཀྱི་སྒོ་ནས་དབྱེ་ན། འཐོར་བ་བསྡུད་པའི་བསྟན་བཅོས།
འཁྲུགས་པ་གོ་རིམ་སུ་སྡེབས་པའི་བསྟན་བཅོས། ཟབ་མོ་རྣམ་པར་འབྱེད་པའི་
བསྟན་བཅོས་དང་གསུམ་ཡོད། དང་པོ་ནི། མདོ་རྩ་བ་ལྟ་བུ། གཉིས་པ་ནི།
མདོ་སྡེ་རྒྱན་ལྟ་བུ། གསུམ་པ་ནི། རྒྱུད་བླ་མ་ལྟ་བུ་ལ་བྱེད། མཆོག་དམན་གྱི་
སྒོ་ནས་དབྱེ་ན། ཡང་དག་གསུམ། ལྟར་སྣང་དྲུག་སྟེ། རྣམ་བཤད་རིགས་པ་



ལས། དོན་མེད་དོན་ལོག་དོན་དང་ལྡན། །ངན་གཡོ་བརྩེ་བྲལ་སྡུག་བསྔལ་སྤོང་།།
ཐོས་རྩོད་སྒྲུབ་པ་ལྷུར་ལེན་པ། །བསྟན་བཅོས་དྲུག་བྲལ་གསུམ་དུ་འདོད། །ཅེས་
གསུངས་པའི་ཕྱིར། གསུམ་པ་ནི། བསྟན་བཅོས་མངོན་རྟོགས་རྒྱན་ཆོས་ཅན།
ཁྱོད་ལ་བསྟན་བཅོས་ཞེས་བརྗོད་པའི་རྒྱུ་མཚན་ཡོད་དེ། སློབ་མ་རྣམས་ཀྱི་སེམས་
རྒྱུད་ཉོན་མོངས་པའི་དགྲ་ལས་འཆོས་ཤིང་། སློབ་མ་རྣམས་ངན་འགྲོ་ལས་སྒྲོལ་
བའི་ཆོས་སྐྱོབ་ཀྱི་ཡོན་ཏན་གཉིས་དང་ལྡན་པས་ན། བསྟན་བཅོས་ཞེས་བརྗོད་
པའི་ཕྱིར། གསུམ་པ་བཀའ་བསྟན་བཅོས་ཀྱི་བྱེད་ལས་བཤད་པ་ལ། བཀའ་
དང་བསྟན་བཅོས་བྱེད་ལས་ཁྱད་པར་ཅན་དང་ལྡན་པ་ཡིན་ཏེ། བཀའ་དང་བསྟན་
བཅོས་ཀྱི་བྱེད་ལས་ལ་བརྟེན་ནས་ལྷ་དང་མིའི་འཇིག་རྟེན་དུ། སངས་རྒྱས་ཀྱི་
བསྟན་པ་དར་བར་བྱེད་ཅིང་། སྐྱེ་དགུ་རྣམས་ལ་ཕན་བདེ་མ་ལུས་པ་འབྱུང་བར་
བྱེད་པའི་ཕྱིར། དེ་སྐད་དུའང་། ལྷའི་བུས་ཞུས་པའི་མདོ་ལས། ཆོས་རྣམས་
ཐམས་ཅད་བཀའ་དང་བསྟན་བཅོས་གཉིས་སུ་འདུ། །ལེགས་པར་གསུང་དང་
དེ་ཡི་དགོངས་འགྲེལ་བ། །དེ་ཡི་དབང་གིས་ཤཱཀྱའི་བསྟན་པ་ནི། །འཇིག་རྟེན་
ཁམས་འདིར་ཡུན་རིང་གནས་པར་འགྱུར། །ཞེས་གསུངས་པའི་ཕྱིར། བཞི་
པ་ནི། བཀའ་དང་བསྟན་བཅོས་མི་འགལ་ཏེ། སངས་རྒྱས་ཀྱི་བཀའ་དེ་བསྟན་
བཅོས་ཡིན་པའི་ཕྱིར། ལྔ་བ་ནི། བསྟན་བཅོས་ཆེན་པོའི་རྣམ་བཤད་མཛད།།
ཅེས་པའི་སྐབས་ནས་བསྟན་པའི་བསྟན་བཅོས་དེ། ཡུམ་རྒྱས་འབྲིང་བསྡུས་གསུམ་
ལ་བྱེད་རིགས་ཏེ། ཚིག་གསལ་ལས། ངེས་པའི་ཚིག་གི་ཚུལ་གྱིས་ན། བསྟན་



བཅོས་དེ་ཁྱད་པར་ཅན་རྒྱལ་བའི་ཡུམ་རྣམས་སོ། །ཞེས་གསུངས་པ་ཁས་ལེན་
རིགས་པའི་ཕྱིར། གསུམ་པ་རྩོད་པ་སྤོང་བ་ལ་ཁ་ཅིག སེམས་བསྐྱེད་པ་ནི་
གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་པའི་གཞུང་
ཚིག་ཆོས་ཅན། ནང་པ་སངས་རྒྱས་པའི་བསྟན་བཅོས་རྣམ་དག་ཡིན་པར་ཐལ།
ཆོས་སྐྱོབ་ཀྱི་ཡོན་ཏན་གཉིས་དང་ལྡན་པའི་རིགས་སུ་གནས་པའི་ངག་རྣམ་དག་
ཡིན་པའི་ཕྱིར། རྟགས་སླ། འདོད་ན། བསྟན་བཅོས་རྣམ་དག་ཡིན་པར་ཐལ།
འདོད་པའི་ཕྱིར། འདོད་ན། དེ་བསྟན་བཅོས་མངོན་རྟོགས་རྒྱན་ཡིན་པར་ཐལ།
འདོད་པའི་ཕྱིར། ཟེར་ན། མ་ཁྱབ་སྟེ། འོ་ན། ཉན་ཐོས་ཀྱི་ས་ལ་སློབ་པར་
འདོད་པས་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་
པའི་མདོ་ཚིག་དེ། བཀའ་བརྒྱད་སྟོང་བ་ཡིན་པར་ཐལ། སེམས་བསྐྱེད་པ་ནི་
གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་པའི་གཞུང་
ཚིག་དེ། བསྟན་བཅོས་མངོན་རྟོགས་རྒྱན་ཡིན་པའི་ཕྱིར། རྟགས་ཁྱབ་ཁས།
འདོད་ན་སླ། གཞན་ཡང་། སངས་རྒྱས་ཀྱིས་བྱིན་གྱིས་བརླབས་པའི་ལྗོན་ཤིང་
རླུང་གིས་བསྐུལ་བ་ལ་བརྟེན་ནས་བྱུང་བའི་འདུས་བྱས་མི་རྟག་པར་སྟོན་པའི་སྒྲ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེ་ཆོས་
ཅན། བསྟན་བཅོས་ཡིན་པར་ཐལ། བཀའ་ཡིན་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། བྱིན་གྱིས་བརླབས་པའི་བཀའ་ཡིན་པའི་ཕྱིར། རྟགས་སླ།
འདོད་ན། དེ་ཆོས་ཅན། ངག་རྣམ་དག་ཡིན་པར་ཐལ། འདོད་པའི་ཕྱིར། འདོད་



ན༑ རང་རྒྱུ་སྐྱེས་བུའི་བྱེད་པ་ལྕེ་རྐན་ལ་བརྟེན་ནས་བྱུང་བར་ཐལ། འདོད་
པའི་ཕྱིར། ཟེར་ན། མ་ཁྱབ། འདོད་ན། དེ་མ་ཡིན་པར་ཐལ། ཆོས་ཅན་
དེའི་ཕྱིར། ཡང་ཁ་ཅིག འཕགས་པ་ཐོགས་མེད་ཀྱིས་མཛད་པའི་བསྟན་
བཅོས་དེ་ཉིད་རྣམ་ངེས་དེ། ཡུམ་རྒྱས་འབྲིང་བསྡུས་གསུམ་གྱི་འགྲེལ་བ་ཡིན་
པར་ཐལ། བསྟན་བཅོས་ཆེན་པོའི་རྣམ་བཤད་མཛད་ཅེས་པའི་སྐབས་ནས་བསྟན་
པའི་བསྟན་བཅོས་དེ། ཡུམ་རྒྱས་འབྲིང་བསྡུས་གསུམ་ལ་བྱེད་རིགས་པའི་ཕྱིར།
འདོད་བྱས་པ་ལ། སློབ་དཔོན་དབྱིག་གཉེན་གྱིས་མཛད་པའི་ཉི་ཁྲི་གཞུང་འགྲེལ་
དེ༑ ཡུམ་རྒྱས་འབྲིང་བསྡུས་གསུམ་གྱི་འགྲེལ་བ་ཡིན་པར་ཐལ། འཕགས་པ་
ཐོགས་མེད་ཀྱིས་མཛད་པའི་བསྟན་བཅོས་དེ་ཉིད་རྣམ་ངེས་དེ། ཡུམ་རྒྱས་འབྲིང་
བསྡུས་གསུམ་གྱི་འགྲེལ་བ་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་
ཏེ༑ དེ་ཉི་ཁྲི་ཁོ་ནའི་འགྲེལ་བ་ཡིན་པའི་ཕྱིར།
འདུལ་བྱ་དང་བ་བསྐྱེད་པའི་ཡན་ལག་མཆོད་བརྗོད།
འཕགས་པ་བྱམས་པ་རང་ཉིད་དམ་པའི་སྤྱོད་པ་དང་མཐུན་པ། ཞེས་སོགས་
ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། རྗེ་བཙུན་
གྱིས་ཡུམ་ལ་བསྟོད་ཕྱག་མཛད་པ་ཆོས་ཅན། དགོས་པ་ཡོད་དེ། རང་ཉིད་སྐྱེས་
བུ་དམ་པའི་སྤྱོད་པ་དང་མཐུན་པ་དང་། གདུལ་བྱ་གཞན་དག་ཡུམ་ལ་དང་བ་



བསྐྱེད་པ་སོགས་ཀྱི་དགོས་པ་ཡོད་པའི་ཕྱིར། གཉིས་པ་མཐའ་དཔྱད་པ་ལ། རྣམ་
བཤད་སྙིང་པོ་རྒྱན་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་
སོགས་ནི་ཐེག་པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། རྗེ་བཙུན་
མངོན་པར་རྫོགས་པར་སངས་རྒྱས་པའི་དབང་དུ་བྱེད་ན་ཐུན་མོང་དང་ཐུན་མོང་
མ་ཡིན་པའི་སྐབས་མ་ཕྱེ་བ་ཡིན་ལ། ཞེས་སོགས་ཀྱི་དོན་ལ། ཁ་ཅིག་འདིའི་
སྐབས་ཀྱི་ཐུན་མོང་བ་ཕར་ཕྱིན་ཐེག་པ་དང་། ཐུན་མོང་མ་ཡིན་པ་སྔགས་བླ་
མེད་ཀྱི་ཐེག་པ་ལ་བྱེད་དེ། ཕར་ཕྱིན་ཐེག་པའི་ལུགས་ལ་རྗེ་བཙུན་བྱང་སེམས་
དང༌། སྔགས་བླ་མེད་ཀྱི་ལུགས་ལ་རྗེ་བཙུན་སངས་རྒྱས་ཡིན་པའི་ཕྱིར། ཟེར་
ན༑ སྐབས་འདིར་ཕར་ཕྱིར་ཐེག་པ་ལས་མཆོག་ཏུ་གྱུར་བའི་སྔགས་བླ་མེད་ཀྱི་
ཐེག་པ་ཡོད་པར་ཐལ། འདིའི་སྐབས་ཀྱི་ཐུན་མོང་བ་ཕར་ཕྱིན་ཐེག་པ་དང་ཐུན་
མོང་མ་ཡིན་པ་སྔགས་བླ་མེད་ཀྱི་ཐེག་པ་ལ་བྱེད་རིགས་པའི་ཕྱིར། རྟགས་ཁས།
འདོད་ན། སྐབས་འདིར་ཚེ་གཅིག་ལུས་གཅིག་ལ་སངས་རྒྱས་པའི་ལམ་མ་ཞུགས་
ཀྱི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། དེ་མེད་པར་ཐལ།
སྐབས་འདིར་སངས་རྒྱས་པ་ལ་བསྐལ་བ་གྲངས་མེད་གསུམ་དུ་ཚོགས་བསགས་
དགོས་པའི་ཕྱིར་ཏེ། མཛོད་ལས། དེ་གྲངས་མེད་གསུམ་ལ་སངས་རྒྱས། ཞེས་
གསུངས་པའི་ཕྱིར། གཞན་ཡང་། རྗེ་བཙུན་བྱམས་པ་དེ་སྐྱེ་བ་གཅིག་ཐོགས་
ཀྱི་བྱང་ཆུབ་སེམས་དཔའ་ཡིན་པར་ཐལ། དེ་བྱང་སེམས་ཡིན་པའི་ཕྱིར། མ་
གྲུབ་ན། དེར་ཐལ། དེ་ཕར་ཕྱིན་ཐེག་པའི་ལུགས་ལ་བྱང་སེམས་ཡིན་པའི་ཕྱིར།



རྟགས་ཁས། རྩ་བར་འདོད་ན། དེ་ཆོས་ཅན། ཁྱོད་རང་གི་ལུས་རྟེན་འདི་
བོར་ནས་འོག་མིན་དུ་སྲིད་པ་མཐའ་མའི་བྱང་སེམས་སུ་སྐྱེ་བ་ལེན་དགོས་ཀྱི་གང་
ཟག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་མ་
འོངས་པ་ན་འཛམ་བུའི་གླིང་དུ་འཕོ་བ་ན། དགའ་ལྡན་ནས་འཛམ་བུའི་གླིང་དུ་
འཕོ་བ་མ་ཡིན་པར་ཐལ། འདོད་པའི་ཕྱིར། འདོད་ན། རྒྱུད་བླ་མ་ལས། དགའ་
ལྡན་གནས་ནས་འཕོ་བ་དང་། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། གཞན་ཡང་། དེ་མ་འོངས་པ་ན་འཛམ་བུའི་གླིང་དུ་བྱོན་པའི་ཚེ།
སྲིད་པ་ཐ་མའི་བྱང་སེམས་ཡིན་པར་ཐལ། དེ་སྐྱེ་བ་གཅིག་ཐོགས་ཀྱི་བྱང་སེམས་
ཡིན་པའི་ཕྱིར། རྟགས་ཁས། འདོད་ན། དེ་མ་འོངས་པ་ན་འཛམ་བུའི་གླིང་
དུ་བྱོན་པའི་ཚེ། འདོད་པའི་རྟེན་ལ་གསར་དུ་སངས་རྒྱས་པར་ངེས་པའི་གང་
ཟག་ཡིན་པར་ཐལ། འདོད་པའི་ཕྱིར། འདོད་ན། འདོད་པའི་རྟེན་ལ་གསར་
དུ་སངས་རྒྱས་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་ན། འདོད་
པའི་རྟེན་ཅན་གྱི་ལོངས་སྐུ་ཡོད་པར་ཐལ། འདོད་པའི་ཕྱིར། འདོད་ན། དེ་
མེད་པར་ཐལ། ལོངས་སྐུ་ཡིན་ན། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་
ཡིན་དགོས་པའི་ཕྱིར། རྟགས་འབུད། གཞན་ཡང་། རྗེ་བཙུན་བྱམས་པ་སངས་
རྒྱས་ཡིན་པར་ཐལ། ལྷའི་བུ་དམ་པ་ཏོག་དཀར་པོ་སངས་རྒྱས་ཡིན་པའི་ཕྱིར།
མ་གྲུབ་ན། དེར་ཐལ། དེ་ཆོས་སྐུ་མངོན་དུ་བྱས་པའི་གང་ཟག་ཡིན་པའི་ཕྱིར།
རྟགས་དེར་ཐལ། རྒྱུད་བླ་མ་ལས། ཆོས་ཀྱི་སྐུ་ལས་མ་གཡོས་པར། །སྤྲུལ་



བའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་། །ཞེས་སོགས་
གསུངས་པའི་ཕྱིར། གཞན་ཡང་རྗེ་བཙུན་བྱམས་པ་སངས་རྒྱས་ཡིན་པར་ཐལ།
སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་གང་ཟག་དེ་སངས་རྒྱས་ཡིན་
པའི་ཕྱིར། དེར་ཐལ། སྐྱེ་བ་མངོན་པར་སྐྱེ་བའི་མཛད་པ་དེ་སངས་རྒྱས་ཀྱི་
མཛད་པ་ཡིན་པའི་ཕྱིར་ཏེ། དེ་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར་ཏེ།
མཛད་པ་བཅུ་གཉིས་པོ་ཐམས་ཅད་དེ་ཡིན་པའི་ཕྱིར་ཏེ། མངོན་པ་ཀུན་བཏུས་
ཀྱི་དར་ཊཱིཀ་ལས། འདི་རྣམས་གང་ཟག་གང་ཡང་རུང་བའི་དབང་དུ་བྱས་པ་
མ་ཡིན་གྱི། མཆོག་གི་སྤྲུལ་སྐུ་ཁོ་ནའི་དབང་དུ་བྱས་པའོ། །ཞེས་གསུངས་པའི་
ཕྱིར། བྱས་པ་ལ་ཁོ་ན་རེ། སྐྱེ་བ་མངོན་པར་སྐྱེ་བའི་མཛད་པ་ལ་གནས་པའི་
གང་ཟག་དེ། མཆོག་གི་སྤྲུལ་སྐུ་ཡིན་པར་ཐལ། དེའི་མཛད་པ་དེ་མཆོག་གི་
སྤྲུལ་སྐུའི་མཛད་པ་ཡིན་པའི་ཕྱིར། ཟེར་ན། མ་ཁྱབ། གཞན་ཡང་། རྗེ་
བཙུན་བྱམས་པ་སངས་རྒྱས་ཡིན་པར་ཐལ། དེའི་རྒྱུད་ལ་མཆོད་བརྗོད་ཀྱི་སྐབས་
ནས་བསྟན་པའི་ལམ་གྱི་རིམ་པ་རྫོགས་པར་འཁྲུངས་པའི་ཕྱིར་ཏེ། རྣམ་བཤད་
སྙིང་པོ་རྒྱན་ལས། དེ་དག་གི་ལམ་གྱི་རིམ་པ་རྗེ་བཙུན་གྱི་ཐུགས་རྒྱུད་ལ་འཁྲུངས་
པའི་རྗེས་འགྲོ་དངོས་སུ་བསྟན་ནས་ལྡོག་པ་ཤུགས་ལ་འཕེན་པར་བྱེད་པ་ཡིན་ནོ།།
ཞེས་གསུངས་པའི་ཕྱིར། གཞན་ཡང་། རྗེ་བཙུན་བྱམས་པ་སངས་རྒྱས་ཡིན་
པར་ཐལ། དེ་མ་འོངས་པའི་སངས་རྒྱས་ཡིན་པའི་ཕྱིར། མ་གྲུབ་ན། དེར་
ཐལ། སྟོན་པ་ཤཱཀྱ་ཐུབ་པ་དེ། ད་ལྟར་བའི་སངས་རྒྱས་ཡིན་པའི་ཕྱིར། བྱས་
22.



པ་ལ་ཁོ་ན་རེ། རྗེ་བཙུན་བྱམས་པ་མཆོག་གི་སྤྲུལ་སྐུ་ཡིན་པར་ཐལ། དེ་མ་
འོངས་པའི་མཆོག་གི་སྤྲུལ་སྐུ་ཡིན་པའི་ཕྱིར། མ་གྲུབ་ན། དེར་ཐལ། སྟོན་པ་
ཤཱཀྱ་ཐུབ་པ་དེ་ད་ལྟར་བའི་མཆོག་གི་སྤྲུལ་སྐུ་ཡིན་པའི་ཕྱིར། ཁྱབ་པ་འགྲིག་
ཟེར་ན། མི་མཚུངས། རྩ་བར་འདོད་ན། དེ་ཆོས་ཅན། མཆོག་གི་སྤྲུལ་སྐུ་མ་
.ཡིན་པར་ཐལ། སྐྱེ་བ་སྤྲུལ་སྐུ་ཡིན་པའི་ཕྱིར། གཞན་ཡང་། རྗེ་བཙུན་བྱམས་
པ་མཆོག་གི་སྤྲུལ་སྐུ་ཡིན་པར་ཐལ། དེ་མ་འོངས་པའི་མཆོག་གི་སྤྲུལ་སྐུ་ཡིན་
པའི་ཕྱིར་ཏེ། མ་འོངས་པའི་མཆོག་གི་སྤྲུལ་སྐུ་ཡོད་པའི་ཕྱིར་ན་མ་ཁྱབ། མ་
གྲུབ་ན། དེར་ཐལ། སངས་རྒྱས་བྱམས་པ་མ་འོངས་པའི་མཆོག་གི་སྤྲུལ་སྐུ་
ཡིན་པའི་ཕྱིར་བྱས་པ་ལ་ཁོ་ན་རེ། སངས་རྒྱས་བྱམས་པ་མཆོག་གི་སྤྲུལ་སྐུ་ཡིན་
པར་ཐལ། དེ་མ་འོངས་པའི་མཆོག་གི་སྤྲུལ་སྐུ་ཡིན་པའི་ཕྱིར། རྟགས་ཁས།
འདོད་ན། རྗེ་བཙུན་བྱམས་པ་མཆོག་གི་སྤྲུལ་སྐུ་ཡིན་པར་ཐལ། སངས་རྒྱས་
བྱམས་པ་མཆོག་གི་སྤྲུལ་སྐུ་གང་ཞིག རྗེ་བཙུན་བྱམས་པ་སངས་རྒྱས་བྱམས་
པ་ཡིན་པའི་ཕྱིར། ཟེར་ན། ཕྱི་མ་མ་གྲུབ་སྟེ། འོ་ན། སངས་རྒྱས་དང་བྱམས་
པའི་གཞི་མཐུན་ཡིན་ན། སངས་རྒྱས་བྱམས་པ་ཡིན་དགོས་པར་ཐལ། རྗེ་བཙུན་
བྱམས་པ་སངས་རྒྱས་ཡིན་ན། རྗེ་བཙུན་བྱམས་པ་སངས་རྒྱས་བྱམས་པ་ཡིན་
དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་རྒྱུད་ཀྱི་
བྱམས་པ་ཆེན་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ།
སངས་རྒྱས་གང་ཞིག བྱམས་པ་ཡིན་པའི་ཕྱིར། རྟགས་གཉིས་སླ། རྩ་བར་
23



འདོད་ན། དེ་ཆོས་ཅན། སངས་རྒྱས་བྱམས་པ་མ་ཡིན་པར་ཐལ། སེམས་
བྱུང་ཡིན་པའི་ཕྱིར། ཁོ་ན་རེ། རྗེ་བཙུན་བྱམས་པ་དེ་མ་འོངས་པ་དང་སངས་
འོངས་པ་ན་སངས་རྒྱ་འགྱུར་ཡིན་པས། མ་འོངས་པའི་སངས་རྒྱས་ཡིན་པ་གང་
རུང་ཡིན་པར་ཐལ། རྗེ་བཙུན་བྱམས་པ་མ་འོངས་པའི་སངས་རྒྱས་ཡིན་པའི་
ཕྱིར། རྟགས་ཁས། འདོད་ན། དེ་ཆོས་ཅན། དེ་གང་རུང་མ་ཡིན་པར་ཐལ།
མ་འོངས་པ་ཡང་མ་ཡིན། མ་འོངས་པ་ན་སངས་རྒྱ་འགྱུར་ཡང་མ་ཡིན་པའི་
ཕྱིར། རྟགས་གཉིས་སླ། ཟེར་ན། རྩ་བར་མ་ཁྱབ་པོ། །ཡང་ཁོ་ན་རེ། ཁྱི་
རྒན་རྒྱ་བོ་ཆོས་ཅན། སངས་རྒྱས་ཡིན་པར་ཐལ། མ་འོངས་པའི་སངས་རྒྱས་
ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། མ་འོངས་པ་ན་སངས་
རྒྱས་ཡིན་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན། དེར་ཐལ། མཐར་
ཐུག་པ་ན་སངས་རྒྱས་ཡིན་པའི་ཕྱིར་ཏེ། སེམས་ཅན་ཡིན་པའི་ཕྱིར། རྩ་བར་
འདོད་ན་སླ། གཞན་ཡང་། རྗེ་བཙུན་བྱམས་པ་སངས་རྒྱས་ཡིན་པར་ཐལ།
འགྲེལ་བ་དོན་གསལ་ལས། སངས་རྒྱས་དབང་གིས་རྙེད་པ་ནི། །མཁས་པ་
རྣམས་ཀྱི་དབྱེ་བས་རིགས། །ཞེས་དང་། བཅོམ་ལྡན་འདས་འཕགས་པ་མ་
རྒྱལ་བ་ལས་རྒྱལ་བས་ཡང་། ཞེས་གསུངས་པའི་ཕྱིར། གཞན་ཡང་། རྗེ་
བཙུན་བྱམས་པ་སངས་རྒྱས་ཡིན་པར་ཐལ། འདིར་ཊཱིཀྐ་ལས་གདུལ་བྱ་ཐུན་
མོང་བ་འགའ་ཞིག་རྗེས་སུ་བཟུང་བའི་ཕྱིར་དུ། དེ་ལྟར་གསུངས་ཀྱི། ངེས་པའི་



དོན་དུ་ནི་མ་ཡིན་ཏེ། བཅོམ་ལྡན་འདས་བྱམས་པ་ཉིད་ཆོས་ཀྱི་སྐུར་མངོན་པར་
རྫོགས་པར་སངས་རྒྱས་ཟིན་ཏོ། །ཞེས་གསུངས་པའི་ཕྱིར། ཁོ་ན་རེ། རྗེ་བཙུན་
བྱམས་པ་ཆོས་ཅན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་བློ་མེད་པར་ཐལ།
ཁྱོད་སངས་རྒྱས་ཡིན་པའི་ཕྱིར། རྟགས་ཁས། འདོད་ན། རྣམ་བཤད་སྙིང་པོ་
རྒྱན་ལས། རྗེ་བཙུན་ལ་རང་དོན་དོན་གཉེར་མེད་པར་འདོད་པ་སོགས་ནི། ཐེག་
པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། ཞེས་གསུངས་པ་མི་
འཐད་པར་ཐལ། འདོད་པའི་ཕྱིར། རྟགས་ཁས། གཞན་ཡང་། སྟོན་པ་ཤཱཀྱ་
ཐུབ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན་ཁྱོད་རང་
དོན་མཐར་ཕྱིན་པའི་གང་ཟག་ཡིན་ན། ཁྱོད་ཀྱི་རྒྱུད་ལ་རང་དོན་དོན་གཉེར་
གྱི་བློ་མེད་པས་ཁྱབ་པར་ཐལ། འདོད་པའི་ཕྱིར། རྟགས་ཁས། འདོད་ན།
ཁྱོད་གཞན་དོན་མཐར་ཕྱིན་པའི་གང་ཟག་ཡིན་ན། ཁྱོད་ཀྱི་རྒྱུད་ལ་གཞན་དོན་
དོན་གཉེར་གྱི་བློ་མེད་པས་ཁྱབ་པར་ཐལ། འདོད་པའི་ཕྱིར། རྟགས་ཁས། འདོད་
ན༑ སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས།
མ་གྲུབ་ན་དེར་ཐལ། ཁྱོད་དོན་གཉིས་མཐར་ཕྱིན་པའི་གང་ཟག་ཡིན་པའི་ཕྱིར་
ཏེ༑ སངས་རྒྱས་འཕགས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན།
དེ་ཡོད་པར་ཐལ། ཁྱོད་སངས་རྒྱས་འཕགས་པ་ཡིན་པའི་ཕྱིར། གཞན་ཡང་།
སྟོན་པ་ཤཱཀྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་རང་དོན་དོན་གཉེར་གྱི་བློ་ཡོད་
པར་ཐལ། ཁྱོད་ཀྱི་རྒྱུད་ལ་རང་དོན་ཆོས་སྐུ་དོན་གཉེར་གྱི་བློ་ཡོད་པའི་ཕྱིར།
25



དེར་ཐལ། ཁྱོད་ཀྱི་རྒྱུད་ལ་རྫོགས་བྱང་དོན་གཉེར་གྱི་བློ་ཡོད་པའི་ཕྱིར། དེར་
ཐལ། ཁྱོད་ཀྱི་རྒྱུད་ལ། གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་བློ་
ཡོད་པའི་ཕྱིར། དེར་ཐལ། ཁྱོད་ཀྱི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་
ཐོབ་འདོད་ཀྱི་བློ་ཡོད་པའི་ཕྱིར། མ་གྲུབ་ན། གཞན་དོན་དུ་རྫོགས་པའི་བྱང་
ཆུབ་ཐོབ་ཟིན་པའི་གང་ཟག་ཡིན་ན། ཁྱོད་ཀྱི་རྒྱུད་ལ་གཞན་དོན་དུ་རྫོགས་པའི་
བྱང་ཆུབ་ཐོབ་འདོད་ཀྱི་བློ་མེད་དགོས་པར་ཐལ། སྟོན་པ་ཤཱཀྱ་ཐུབ་པའི་རྒྱུད་
ལ་གཞན་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་བློ་མེད་པའི་ཕྱིར། རྟགས་
ཁས། འདོད་ན། ཁྱོད་ཉོན་མོངས་སྤངས་ཟིན་པའི་གང་ཟག་ཡིན་ན། ཁྱོད་ཀྱི་
རྒྱུད་ལ་ཉོན་མོངས་སྤོང་འདོད་ཀྱི་བློ་མེད་པས་ཁྱབ་པར་ཐལ། འདོད་པའི་ཕྱིར།
འདོད་ན། སྟོནཔ་ཤཱཀྱ་ཐུབ་པ་ཆོས་ཅན། ཁྱོད་ཀྱི་རྒྱུད་ལ་ཉོན་མོངས་སྤོང་འདོད་
ཀྱི་བློ་མེད་པར་ཐལ། ཁྱོད་ཉོན་མོངས་སྤངས་ཟིན་པའི་གང་ཟག་ཡིན་པའི་ཕྱིར།
ཁྱབ་པ་སྒྲིགས། རྟགས་ཁས། གཞན་ཡང་། སྟོན་པ་ཤཱཀྱ་ཐུབ་པ་ཆོས་ཅན།
ཁྱོད་ཀྱི་རྒྱུད་ལ་གཞན་དོན་དུ་རྫོགས་པའི་བྱང་ཆུབ་ཐོབ་འདོད་ཀྱི་བློ་ཡོད་པར་ཐལ།
ཁྱོད་ཀྱི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར། ཁྱབ་སྟེ། ཐེག་ཆེན་
སེམས་བསྐྱེད་ཡིན་ན། རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་
བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་རྣམ་པ་ལྔ་མཚུངས་ཡིན་
དགོས་པའི་ཕྱིར་ཏེ། འགྲེལ་བ་དོན་གསལ་ལས། རྣམ་པ་གཅིག་ཏུ་ན་སྨོན་ལམ་
ནི་དོན་དུ་གཉེར་བ་སྟེ་ཡང་དག་པར་རྫོགས་པའི་བྱང་ཆུབ་འདོད་པ་ཉིད་ཡིན་ལ།



ཞེས་གསུངས་པའི་ཕྱིར། བྱས་པ་ལ་ཁོ་ན་རེ། གཙོ་བོར་རང་དོན་ཆོས་སྐུ་དོན་
གྱི་བློ་རྒྱུད་ལ་ལྡན་པའི་གང་ཟག་ཡིན་ན། གཙོ་བོར་རང་དོན་དོན་གཉེར
གྱི་བློ་རྒྱུད་ལ་ལྡན་པའི་གང་ཟག་ཡིན་པས་ཁྱབ་པར་ཐལ། རང་དོན་ཆོས་སྐུ་དོན་
གཉེར་གྱི་བློ་རྒྱུད་ལྡན་གྱི་གང་ཟག་ཡིན་ན། རང་དོན་དོན་གཉེར་གྱི་བློ་རྒྱུད་ལྡན་
གྱི་གང་ཟག་ཡིན་དགོས་པའི་ཕྱིར། རྟགས་ཁས། འདོད་ན། སངས་རྒྱས་འཕགས་
པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། གཙོ་བོར་མི་
གནས་པའི་མྱང་འདས་དོན་གཉེར་གྱི་བློ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ།
ཆོས་ཅན་དེའི་ཕྱིར། འདོད་ན་སླ། ཟེར་ན། རྩ་བར་མ་ཁྱབ་སྟེ། གཙོ་བོར་
ཐེག་ཆེན་གྱི་ཐར་བ་དོན་གཉེར་གྱི་བློ་རྒྱུད་ལ་ལྡན་པའི་གང་ཟག་ཡིན་ན། གཙོ་
བོར་ཐར་བ་དོན་གཉེར་གྱི་བློ་རྒྱུད་ལྡན་གྱི་གང་ཟག་ཡིན་དགོས་པར་ཐལ། ཐེག་
ཆེན་གྱི་ཐར་བ་དོན་གཉེར་གྱི་བློ་རྒྱུད་ལྡན་གྱི་གང་ཟག་ཡིན་ན། ཐར་བ་དོན་གཉེར་
གྱི་བློ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར། རྟགས་འབུད། ཁྱབ་པ་འགྲིག
འདོད་ན། བྱང་འཕགས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས།
རྟགས་གོང་དུ་འསྒྲུབས་ཟིན། འདོད་ན་སླ། ཁ་ཅིག་ན་རེ། རྗེ་བཙུན་བྱམས་
པ་སངས་རྒྱས་མ་ཡིན་ཏེ། དེར་གྱུར་བའི་བྱང་འཕགས་ཡོད་པའི་ཕྱིར་ཏེ། སློབ་
པ་དང་མི་སློབ་པའི་གནས་སྐབས་ཐམས་ཅད་དུ་བྱམས་པ་ཞེས་པའི་མཚན་མི་
འདོར་བར་མདོ་ལས་གསུངས་པའི་ཕྱིར་ཏེ། དེ་བྱང་སེམས་མ་ཡིན་ཏེ། དེར་
གྱུར་བའི་སངས་འཕགས་ཡོད་པའི་ཕྱིར་ཏེ། སློབ་པ་དང་མི་སློབ་པའི་ཞེས་སོགས་
27



སྔར་བཞིན་ཡིན་པའི་ཕྱིར། དེས་ན་རྗེ་བཙུན་བྱམས་པ་སངས་རྒྱས་མ་ཡིན་གྱི།
དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་སངས་རྒྱས་ཡིན། དེ་མཆོག་གི་
སྤྲུལ་སྐུ་ཡིན་ཟེར་ན། དེ་ཆོས་ཅན། དགེ་སློང་རྣམ་དག་ཡིན་པར་ཐལ། མཆོག་
གི་སྤྲུལ་སྐུ་ཡིན་པའི་ཕྱིར། རྟགས་ཁས། འདོད་ན། དེ་མ་ཡིན་པར་ཐལ། ལྷ་
ཡིན་པའི་ཕྱིར། དགའ་ལྡན་གྱི་རྟེན་ཅན་གྱི་གང་ཟག་ཡིན་པའི་ཕྱིར། གོང་དུ་
ཁྱབ་སྟེ། སྡོམ་གསུམ་རབ་དབྱེ་ལས། ལྷ་དང་བྱིས་པའི་དགེ་སློང་ནི། །འདུལ་
བའི་སྡེ་སྣོད་དག་ལས་བཀག །ཅེས་གསུངས་པའི་ཕྱིར། ཁོ་ན་རེ། རྒྱན་རྩོམ་
པ་པོའི་རྗེ་བཙུན་བྱམས་པ་སངས་རྒྱས་ཡིན་ཟེར་ན། དེ་ཡིན་ན། སངས་རྒྱས་
ཡིན་དགོས་པར་ཐལ། དེ་སངས་རྒྱས་ཡིན་པའི་ཕྱིར། རྟགས་ཁས། འདོད་
ན༑ རྗེ་བཙུན་བྱམས་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་
གྲུབ་ན། དེ་རྒྱན་རྩོམ་པ་པོའི་རྗེ་བཙུན་བྱམས་པ་ཡིན་པར་ཐལ། བསྟན་བཅོས་
མངོན་རྟོགས་རྒྱན་དེ་དེས་བརྩམས་པའི་བསྟན་བཅོས་ཡིན་པའི་ཕྱིར། རྟགས་
སླ༑ གཞན་ཡང་། བདག་ཅག་གི་སྟོན་པའི་འཁོར་དུ་བྱོན་པའི་རྗེ་བཙུན་བྱམས་
པ་དེ་མཆོག་གི་སྤྲུལ་སྐུ་ཡིན་པར་ཐལ། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་
པ་དེ་མཆོག་གི་སྤྲུལ་སྐུ་ཡིན་པའི་ཕྱིར་རྟགས་ཁས། འདོད་ན། ཞིང་ཁམས་
གཅིག་ཏུ་མཆོག་གི་སྤྲུལ་སྐུ་རྒྱུད་ཐ་དད་པ་གཉིས་གཅིག་ཆར་དུ་འབྱུང་བ་ཡོད་
པར་ཐལ། འདོད་པའི་ཕྱིར། འདོད་ན། མཛོད་ལས། ལྷན་ཅིག་གཉིས་མིན་
སངས་རྒྱས་བཞིན། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར།



ཁོ་ན་རེ། དགའ་ལྡན་གྱི་རྟེན་ཅན་གྱི་རྗེ་བཙུན་བྱམས་པ་དེ་མཆོག་གི་སྤྲུལ་སྐུ་
ཡིན་པར་ཐལ། དེའི་མཛད་པ་དེ་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར།
དེར་ཐལ། མཛད་པ་བཅུ་གཉིས་པོ་ཐམས་ཅད་མཆོག་གི་སྤྲུལ་སྐུའི་མཛད་པ་
ཡིན་པའི་ཕྱིར། ཟེར་ན། རྩ་བར་མ་ཁྱབ་ཏེ། བདག་ཅག་གི་སྟོན་པས་དྲི་ཟའི་
རྒྱལ་པོ་རབ་དགའ་འདུལ་བའི་ཕྱིར་དུ། དེའི་པི་ཝང་ལེན་པའི་གཟུགས་སུ་སྤྲུལ་
བའི་དེ་བཞིན་གཤེགས་པ་དེ་མཆོག་གི་སྤྲུལ་སྐུ་ཡིན་པར་ཐལ། དེའི་མཛད་པ་
དེ་མཆོག་གི་སྤྲུལ་སྐུའི་མཛད་པ་ཡིན་པའི་ཕྱིར། ཁྱབ་པ་འགྲིག རྟོགས་སླ།
གཞན་ཡང་། འཕགས་པ་ཀུན་དགའ་བོར་གྱུར་བའི་རྒྱུན་ཞུགས་ཡོད་པར་ཐལ།
ཤེར་ཕྱིན་གྱི་མདོ་འཆད་པའི་འཁོར་དུ་བྱུང་བའི་འཕགས་པ་ཀུན་དགའ་བོ་དེ་རྒྱུན་
ཞུགས་ཡིན་པར་མདོ་ལས་གསུངས་པའི་ཕྱིར། ཁྱབ་པ་འགྲིག རྟགས་དེར་
ཐལ། ཤེར་ཕྱིན་གྱི་མདོ་ལས། གང་ཟག་གཅིག་མ་གཏོགས་པ་ནི་འདི་ལྟ་སྟེ།
སློབ་པ་རྒྱུན་དུ་ཞུགས་པ་ཀུན་དགའ་བོའོ། །ཞེས་གསུངས་པའི་ཕྱིར། འདོད་
ན༑ ཀུན་དགའ་བོ་དེ་རྒྱུན་ཞུགས་ཡིན་པར་ཐལ། འདོད་པའི་ཕྱིར། རྟགས་
ཁས། འདོད་ན། དེ་ཆོས་ཅན། དེ་མ་ཡིན་པར་ཐལ། དགྲ་བཅོམ་པ་ཡིན་
པའི་ཕྱིར། མ་གྲུབ་ན། དེ་དེར་ཐལ། དེ་སྟོན་པའི་བཀའ་བསྡུ་བ་པོ་ཡིན་པའི་
ཕྱིར། རྟགས་སླ། གཞན་ཡང་། ཀུན་དགའ་བོ་དེ་དགྲ་བཅོམ་པ་ཡིན་པར་
ཐལ། དེ་དགྲ་བཅོམ་པ་ཡིན་པར་འདུལ་བ་ལུང་ལས་བཤད་པའི་ཕྱིར། བྱས་
པ་ལ་ཁོ་ན་རེ། རྒྱུན་ཞུགས་སུ་གྱུར་བའི་ཀུན་དགའ་བོ་ཡོད་པར་ཐལ། ཤེར་
29



ཕྱིན་གྱི་མདོ་འཆད་པའི་འཁོར་དུ་བྱུང་བའི་ཀུན་དགའ་བོ་དེ་རྒྱུན་ཞུགས་ཡིན་པའི་
ཕྱིར། རྟགས་ཁས། འདོད་ན། འཕགས་པ་ཀུན་དགའ་བོར་གྱུར་བའི་རྒྱུན་
ཞུགས་ཡོད་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ་སྟེ། སློབ་
དཔོན་དབྱིག་གཉེན་དུ་གྱུར་བའི་མདོ་སྡེ་པ་ཡོད་པར་ཐལ། མདོ་སྡེ་པར་གྱུར་
བའི་སློབ་དཔོན་དབྱིག་གཉེན་ཡོད་པའི་ཕྱིར། ཁྱབ་པ་འགྲིག རྟགས་དེར་
ཐལ། མཛོད་རྩ་འགྲེལ་རྩོམ་པའི་གནས་སྐབས་ཀྱི་སློབ་དཔོན་དབྱིག་གཉེན་དེ་
མདོ་སྡེ་པ་ཡིན་པའི་ཕྱིར། དེར་ཐལ། མཛོད་རྩ་འགྲེལ་དེ་མདོ་སྡེ་པའི་བསྟན་
བཅོས་ཡིན་པའི་ཕྱིར། འདོད་ན། སློབ་དཔོན་དབྱིག་གཉེན་མདོ་སྡེ་བ་ཡིན་
པར་ཐལ། དེར་གྱུར་བའི་མདོ་སྡེ་པ་ཡོད་པའི་ཕྱིར། རྟགས་ཁས། འདོད་ན།
དེ་ཆོས་ཅན། མདོ་སྡེ་བ་མ་ཡིན་པར་ཐལ། སེམས་ཙམ་པ་ཡིན་པའི་ཕྱིར། གཉིས་
པ་རང་ལུགས་བཞག་པ་ལ། གསེར་ཕྲེང་ལ་སོགས་པའི་ཊཱིཀྐ་སྔ་མ་རྣམས་སུ།
མཆོད་བརྗོད་ཀྱི་ངག་རང་དོན་གྱི་དགོས་པ་ལ་སྦྱར་ནས་བཤད་པ་ལ། རོང་ཊིཀ་
པ་ན་རེ། དེ་མི་འཐད་པར་ཐལ། རྗེ་བཙུན་ལ་རང་དོན་དོན་གཉེར་གྱི་བློ་མེད་
པའི་ཕྱིར་དང་། གཞན་བསྟན་བཅོས་ལ་འཇུག་པའི་ཆེད་ཁོ་ནར་སྣང་བས་སོ།།
ཟེར་ན། དེ་འགོག་པ་ལ། རྣམ་བཤད་སྙིང་པོ་རྒྱན་ལས། རྗེ་བཙུན་ལ་རང་
དོན་དོན་གཉེར་མེད་པར་འདོད་པ་སོགས་ནི་ཐེག་པ་ཆེན་པོའི་གཞུང་ལ་ངལ་བ་
ཞིབ་དུ་མ་བྱས་པ་ཡིན་ཏེ། རྗེ་བཙུན་མངོན་པར་རྫོགས་པར་སངས་རྒྱས་པའི་
དབང་དུ་བྱེད་ན། ཐུན་མོང་དང་ཐུན་མོང་མ་ཡིན་པའི་སྐབས་མ་ཕྱེད་པ་ཡིན་
་



ལ༑ བྱང་ཆུབ་སེམས་དཔའི་དབང་དུ་བྱེད་ན་ནི། རང་དོན་ཡོངས་སུ་རྫོགས་
པ་ལ་ཆོས་སྐུ་དགོས་པར་མ་མཐོང་ན་རང་དོན་དུ་ཞི་བ་རྐྱང་བས་ཆོག་པར་འཛིན་
པ་ཟློག་མི་ནུས་ལ། དེ་མ་ཟློག་ན་ཐེག་པ་ཆེན་པོའི་སེམས་བསྐྱེད་ཀྱི་མཚན་ཉིད་
རྫོགས་པར་མི་འགྱུར་ཏེ། རང་དོན་ཆོས་སྐུ་ལ་དོན་གཉེར་ས་བཅུ་པའི་གནས་
སྐབས་སུ་མི་དགོས་པའི་ཕྱིར་དང་། སངས་རྒྱས་ཀྱི་སྐུ་ལ་རང་དོན་གྱི་སྐུ་དང་
གཞན་དོན་གྱི་སྐུ་གཉིས་སུ་ཕྱེ་བ་ཡང་དགོས་པ་མེད་པར་འགྱུར་རོ། །ཞེས་གསུངས་
པའི་དོན། རོང་ཊིཀ་པ་། ཁྱོད་ཀྱིས་ཐལ་འགྱུར་དེ་ལྟར་འཕེན་པ་དེ་རྗེ་བཙུན་
སངས་རྒྱས་ཡིན་པའི་དབང་དུ་བྱས་ནས་འཕེན་པ་ཡིན་ནམ། བྱང་ཆུབ་སེམས་
དཔའ་ཡིན་པའི་དབང་དུ་བྱས་ནས་འཕེན་པ་ཡིན། དང་པོ་ལྟར་ན། རྗེ་བཙུན་
སངས་རྒྱས་ཡིན་པའི་དབང་དུ་བྱས་ནས་ཐལ་འགྱུར་དེ་ལྟར་དུ་འཕེན་པ་དེ། ཐེག་
པ་ཆེན་པོའི་གཞུང་ལ་ངལ་བ་ཞིབ་ཏུ་མ་བྱས་པ་ཡིན་ཏེ། རྗེ་བཙུན་གྱིས་མཆོད་
བརྗོད་ཀྱི་ངག་རང་དོན་གྱི་དགོས་པ་ལ་སྦྱར་བས་བཤད་པ་དེ། གདུལ་བྱ་ཐུན་
མོང་བ་རྗེས་སུ་བཟུང་བའི་ཕྱིར་དུ་གསུངས་པ་གང་ཞིག གདུལ་བྱ་ཐུན་མོང་
བའི་ངོ་བོར་རྗེ་བཙུན་བྱམས་པ་བྱང་ཆུབ་སེམས་དཔའ་ཡིན་ལ། ཐུན་མོང་མ་
ཡིན་པ་དངོས་པོའི་གནས་ཚོད་ལ་རྗེ་བཙུན་སངས་རྒྱས་ཡིན་པས། ཐུན་མོང་
དང་ཐུན་མ་ཡིན་པའི་སྐབས་མ་ཕྱེད་པའི་སྐྱོན་ཁྱོད་ལ་ཡོད་པའི་ཕྱིར། གཉིས་
པ་ལྟར་ན། རྗེ་བཙུན་བྱམས་པ་དེ་རང་དོན་ཡོངས་སུ་རྫོགས་པ་ལ་ཆོས་སྐུ་དགོས་
པར་མ་མཐོང་བའི་གང་ཟག་ཡིན་པར་ཐལ། དེ་བྱང་སེམས་གང་ཞིག་དེའི་རྒྱུད་



ལ་རང་དོན་དོན་གཉེར་གྱི་བློ་མེད་པའི་ཕྱིར། རྟགས་གཉིས་པ་ཁས། འདོད་
ན༑ དེ་རང་དོན་དུ་ཞི་བ་རྐྱང་བས་ཆོག་པར་འཛིན་པའི་གང་ཟག་ཡིན་པར་ཐལ།
འདོད་པའི་ཕྱིར། འདོད་ན། རྗེ་བཙུན་བྱམས་པ་ཆོས་ཅན། ཁྱོད་ཀྱི་རྒྱུད་ལ་
ཐེག་ཆེན་སེམས་བསྐྱེད་མེད་པར་ཐལ། ཁྱོད་རང་དོན་དུ་ཞི་བ་རྐྱང་བས་ཆོག་
པར་འཛིན་པའི་གང་ཟག་ཡིན་པའི་ཕྱིར། གཞན་ཡང་། སངས་རྒྱས་ཀྱི་སྐུ་ལ་
རང་དོན་གྱི་སྐུ་དང་གཞན་དོན་གྱི་སྐུ་གཉིས་སུ་ཕྱེ་བ་ཡང་དགོས་པ་མེད་པར་ཐལ།
རང་དོན་ཆོས་སྐུ་མེད་པའི་ཕྱིར། དེར་ཐལ། ས་བཅུ་པ་ལ་གནས་པའི་སེམས་
དཔའི་རྒྱུད་ལ་རང་དོན་དོན་གཉེར་གྱི་བློ་མེད་པའི་ཕྱིར། དེར་ཐལ། རྗེ་བཙུན་
བྱམས་པ་དེ་ས་བཅུ་པ་ལ་གནས་པའི་གང་ཟག་གང་ཞིག་དེའི་རྒྱུད་ལ་རང་དོན་
དོན་གཉེར་གྱི་བློ་མེད་པའི་ཕྱིར། རྟགས་གཉིས་ཁས། དེས་ན་འདིའི་སྐབས་
ཀྱི་ཐུན་མོང་བ་དེ་གདུལ་བྱ་ཐུན་མོང་བ་དང་ཐུན་མོང་མ་ཡིན་པ་དངོས་པའི་གནས་
ཚོད་ལ་བྱེད་རིགས་ཏེ། སྔགས་རིམ་ཆེན་མོ་ལས། དེ་དག་དངོས་པོ་ལ་སངས་
རྒྱས་ཀྱང་སངས་རྒྱས་ཀྱི་མཛད་པ་གདུལ་བྱ་རྣམས་དང་ཐུན་མོང་དུ་མི་སྟོན་པ་
མི་འགལ་ཏེ། ཞིང་འདིར་སྟོན་པའི་འཁོར་དུ་བྱུང་བའི་བྱམས་པ་ལ་སོགས་པ་
བཞིན་ནོ། །ཞེས་གསུངས་པའི་ཕྱིར། གཞན་ཡང་། རྒྱུད་བླ་མའི་ལུང་སྔར་
དྲངས་པ་དེ་ཡང་འདྲེན་ནོ། །གསུམ་པ་རྩོད་པ་སྤོང་བ་ལ། ཁོ་ན་རེ། གདུལ་
བྱ་ཐུན་མོང་བའི་ངོ་བོར་རྗེ་བཙུན་བྱམས་པ་དེ་རྗེ་བཙུན་བྱམས་པ་ཡིན་པར་ཐལ།
དེའི་ངོ་བོར་དེ་ཡོད་པའི་ཕྱིར། རྟགས་སླ། འདོད་ན། དེའི་ངོ་བོར་རྗེ་བཙུན་



བྱམས་པ་ཆོས་ཅན། བྱང་ཆུབ་སེམས་དཔའ་མ་ཡིན་པར་ཐལ། སངས་རྒྱས་
ཡིན་པའི་ཕྱིར། མ་གྲུབ་ན། དེར་ཐལ། རྗེ་བཙུན་བྱམས་པ་ཡིན་པའི་ཕྱིར།
འཁོར་གསུམ། ཟེར་ན། རྩ་བར། མ་ཁྱབ། ཁོ་ན་རེ། ཉེ་བའི་སྲས་བརྒྱད་
གཞི་མ་གྲུབ་པར་ཐལ། རྗེ་བཙུན་བྱམས་པ་དེ་བྱང་ཆུབ་སེམས་དཔའ་མ་ཡིན་
པའི་ཕྱིར། ཟེར་ན། སངས་རྒྱས་སྟོང་གཞི་མ་གྲུབ་པར་ཐལ། རྗེ་བཙུན་བྱམས་
པ་དེ་སངས་རྒྱས་མ་ཡིན་པའི་ཕྱིར། ཡང་ཁོ་ན་རེ། དེ་སངས་རྒྱས་མ་ཡིན་པར་
ཐལ། མདོ་ལས། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་བྱམས་
པ་དང་། ཞེས་གསུངས་པའི་ཕྱིར། ཟེར་ན། རྒྱལ་པོ་གཞོན་ནུ་དོན་གྲུབ་དེ་སོ་
སྐྱེ་ཡིན་པར་ཐལ། རྒྱ་ཆེར་རོལ་བ་ལས། སོ་སོ་སྐྱེ་བོ་ཡིན་ཡང་ང་མི་འཆི། །ཞེས་
གསུངས་པའི་ཕྱིར།
མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་
བསྟོད་ཕྱག་མཛད་ཚུལ་བཤད་པ།
ཉན་ཐོས་ཞི་བ་འཚོལ་རྣམས་ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། རྗེ་བཙུན་བྱམས་མགོན་ཆོས་ཅན། ཡུམ་ལ་
བསྟོད་པ་ཡིན་ཏེ། ཡུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པའི་ཕྱིར།
དེ་ཆོས་ཅན། ཡུམ་ལ་ཕྱག་འཚལ་བ་ཡིན་ཏེ། དེ་ལ་སྒོ་གསུམ་གུས་པའི་སྒོ་



------
-
--
ནས་འདུད་པའི་ཕྱིར། མཁྱེན་གསུམ་བྱེད་ལས་ཁྱད་པར་ཅན་དང་ལྡན་པ་ཡིན་
ཏེ༑ གཞི་ཤེས་དེ་ཉན་རང་སློབ་པ་འཕགས་པ་རྣམས་ཉེར་ཞིར་འཁྲིད་པར་བྱེད་
པའི་བྱེད་ལས་དང་ལྡན། ལམ་ཤེས་དེ་བྱང་སེམས་འཕགས་པ་རྣམས་ཀྱིས་རིགས་
ཅན་གསུམ་གྱི་དོན་སྒྲུབ་པའི་བྱེད་ལས་དང་ལྡན། རྣམ་མཁྱེན་དེ་མཆོག་གི་སྤྲུལ་
སྐུས་ཆོས་འཁོར་བསྐོར་བའི་བྱེད་ལས་དང་ལྡན་པའི་ཕྱིར། གཉིས་པ་ལ་ཁ་ཅིག་
གིས། མཆོད་བརྗོད་ཀྱི་སྐབས་སུ། དང་པོར་གཞི་ཤེས་ལ་བསྟོད་པ་དེ་མདོའི་
གླེང་གཞིའི་གོ་རིམ་དང་མཐུན་པར་བསྟོད་པ་ཡིན་ཏེ། མཆོད་བརྗོད་གླེང་གཞིའི་
འགྲེལ་བ་ཡིན་པའི་ཕྱིར། ཡང་ན་རྒྱན་གྱི་ཆེད་དུ་བྱ་བའི་གདུལ་བྱ་ཉན་ཐོས་ཀྱི་
རིགས་ཅན་ལམ་ལ་འཇུག་པའི་རིམ་པ་དང་མཐུན་པར་བསྟོད་པ་ཡིན་ནོ། །ཞེས་
ཟེར་ན། དང་པོ་དེ་མི་འཐད་པར་ཐལ། མཆོད་བརྗོད་གླེང་གཞིར་སྦྱར་བའི་
འགྲེལ་བ་འཕགས་སེང་གཉིས་ཀས་མ་མཛད་པའི་ཕྱིར་ཏེ། སློབ་དཔོན་གྱིས་གླེང་
གཞིའི་བཤད་པ་དགོས་འགྲེལ་གྱི་སྐབས་སུ་མཛད། འཕགས་པས་སྐབས་བརྒྱད་
པའི་མཇུག་ཏུ་མཛད་པ་ལ་རྒྱུ་མཚན་ཡང་དག་ཡོད་པའི་ཕྱིར། གཞན་ཡང་།
མཆོད་བརྗོད་ཀྱི་སྐབས་ནས་དངོས་སུ་བསྟན་པའི་གཞི་ཤེས་ཀྱི་རྟེན་གྱི་གང་ཟག་
དང་། མདོའི་གླེང་གཞིའི་སྐབས་ནས་དངོས་སུ་བསྟན་པའི་གཞི་ཤེས་ཀྱི་རྟེན་
གྱི་གང་ཟག་གཉིས་དོན་གཅིག་པར་ཐལ། མཆོད་བརྗོད་གླེང་གཞིའི་འགྲེལ་བ་
ཡིན་པའི་ཕྱིར། རྟགས་ཁས། འདོད་ན། དེ་གཉིས་དོན་མི་གཅིག་པར་ཐལ།
མདོའི་གླེང་གཞིའི་སྐབས་ནས་དངོས་སུ་བསྟན་པའི་རྟེན་གྱི་གང་ཟག་ལ་དགྲ་བཅོམ་



པ་དུ་མ་ཡོད་པ་གང་ཞིག མཆོད་བརྗོད་ཀྱི་སྐབས་ནས་དངོས་སུ་བསྟན་པའི་
གཞི་ཤེས་ཀྱི་རྟེན་གྱི་གང་ཟག་ལ་ཐེག་དམན་སློབ་པ་འཕགས་པས་ཁྱབ་པའི་ཕྱིར།
དང་པོ་དེར་ཐལ། མདོ་ལས། ཐམས་ཅད་ཀྱང་དགྲ་བཅོམ་པ། ཞེས་གསུངས་
པའི་ཕྱིར། རྟགས་གཉིས་པ་དེར་ཐལ། དེ་ཡིན་ན། རང་དོན་དུ་ཐེག་དམན་
གྱི་མྱང་འདས་དོན་གཉེར་གྱི་གང་ཟག་ཡིན་དགོས་པའི་ཕྱིར། དེར་ཐལ། ཉན་
ཐོས་ཞི་བ་འཚོལ་རྣམ་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང་།།
ཞེས་གསུངས་པའི་ཕྱིར། ལུགས་གཉིས་པ་དེ་ཡང་མི་འཐད་དེ། རྒྱན་གྱི་ཆེད་
དུ་བྱ་བའི་གདུལ་བྱ་ཐེག་དམན་གྱི་རིགས་ཅན་མེད་པའི་ཕྱིར། མ་གྲུབ་ན། བསྟན་
བཅོས་མངོན་རྟོགས་རྒྱན་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་
གྱི་རིགས་ཅན་མེད་པར་ཐལ། ཁྱོད་ཐེག་ཆེན་ཐུན་མོང་མ་ཡིན་པའི་བསྟན་བཅོས་
ཡིན་པའི་ཕྱིར། རྟགས་སླ། ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱ་ཐེག་
པ་གསུམ་གྱི་ལམ་ལ་འཇུག་པའི་རིམ་པ་དང་མཐུན་པར་བསྟོད་པ་ཡིན་ནོ། །ཞེ་
ན༑ དེ་མི་འཐད་པར་ཐལ། བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་
གདུལ་བྱ་ཉན་ཐོས་ཀྱི་ལམ་ལ་འཇུག་པ་མེད་པའི་ཕྱིར། མ་གྲུབ་ན། བསྟན་
བཅོས་མངོན་རྟོགས་རྒྱན་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཉན་ཐོས་
ཀྱི་ལམ་ལ་འཇུག་པ་མེད་པར་ཐལ། ཁྱོད་ཀྱི་ཆེད་དུ་བྱ་བའི་གདུལ་བྱ་ཡིན་ན།
དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་གང་ཟག་ཡིན་དགོས་པའི་ཕྱིར།
རྟགས་འབུད། ཁ་ཅིག་གིས། རྣམ་མཁྱེན་ཐོབ་པ་ལ་ལམ་ཤེས་ཐོབ་པ་སྔོན་དུ་



འགྲོ་དགོས། ལམ་ཤེས་ཐོབ་པ་ལ་གཞི་ཤེས་ཐོབ་པ་སྔོན་དུ་འགྲོ་དགོས་པའི་རྒྱུ་
མཚན་གྱིས། མཆོད་བརྗོད་ཀྱི་སྐབས་སུ་དང་པོར་གཞི་ཤེས་ལ་བསྟོད་པ་ཡིན་
ནོ༑ ༑ཟེར་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་
རྒྱུད་ལ་གཞི་ཤེས་ཡོད་པར་ཐལ། ལམ་ཤེས་ཐོབ་པ་ལ་གཞི་ཤེས་ཐོབ་པ་སྔོན་
དུ་འགྲོ་དགོས་པའི་ཕྱིར། རྟགས་ཁས། འདོད་ན། དེའི་རྒྱུད་ལ་གཞི་ཤེས་
མེད་པར་ཐལ། དེ་སོ་སོ་སྐྱེ་བོ་ཡིན་པའི་ཕྱིར། རྟགས་སླ། ཁ་ཅིག་གིས། སྐབས་
འདིར་དངོས་སུ་བསྟན་པའི་ཡུམ་ཡིན་ན། འཕགས་རྒྱུད་ཀྱི་མཁྱེན་པ་ཡིན་པས་
ཁྱབ་ཟེར་ན། ཉན་ཐོས་མཐོང་ལམ་པའི་ཡུམ་ཆོས་ཅན། དེར་ཐལ། དེའི་
ཕྱིར། དེར་ཐལ། ཉན་ཐོས་མཐོང་ལམ་པ་དེ་སྐབས་འདིར་དངོས་སུ་བསྟན་
པའི་རྟེན་གྱི་གང་ཟག་ཡིན་པའི་ཕྱིར། དེར་ཐལ། དེ་ཚིག་རྐང་དང་པོའི་སྐབས་
ནས་དངོས་སུ་བསྟན་པའི་རྟེན་གྱི་གང་ཟག་ཡིན་པའི་ཕྱིར། དེར་ཐལ། ཉན་
ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་ཡིན་དང་།།
ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། འཕགས་རྒྱུད་ཀྱི་
མཁྱེན་པ་མ་ཡིན་པར་ཐལ། ཉན་ཐོས་ཀྱི་སྦྱོར་ལམ་དེ་ཁྱོད་ཡིན་པའི་ཕྱིར། མ་
གྲུབ་ན། ཉན་ཐོས་མཐོང་ལམ་པའི་ཡུམ་ཡིན་པར་ཐལ། དེའི་ཡུམ་ཡོད་པའི་
ཕྱིར། རྟགས་སླ། དེ་བཞིན་དུ་བྱང་སེམས་མཐོང་ལམ་པའི་ཡུམ་ཆོས་ཅན།།
དེར་ཐལ། དེའི་ཕྱིར། ཁྱབ་པ་ཁས། རྟགས་གསལ་རིགས་འགྲེ། གཞན་
ཡང་། ཚིག་རྐང་གསུམ་པའི་སྐབས་ནས་དངོས་སུ་བསྟན་པའི་ཡུམ་ཡིན་ན། རྣམ་



མཁྱེན་ཡིན་དགོས་པར་ཐལ། དམ་བཅའ་འཐད་པའི་ཕྱིར། རྟགས་ཁས། འདོད་
ན༑ སངས་རྒྱས་འཕགས་པའི་ཡུམ་ཆོས་ཅན། དེར་ཐལ། དེའི་ཕྱིར། ཁྱབ་
པ་ཁས། དེར་ཐལ། སངས་རྒྱས་འཕགས་པ་དེ་ཚིག་རྐང་གསུམ་པའི་སྐབས་
ནས་དངོས་སུ་བསྟན་པའི་རྟེན་གྱི་གང་ཟག་ཡིན་པའི་ཕྱིར། རྟགས་སླ། རྩ་བར་
འདོད་ན། དེ་ཆོས་ཅན། རྣམ་མཁྱེན་མ་ཡིན་པར་ཐལ། རྒྱུན་མཐའི་ཡེ་ཤེས་
ཁྱོད་ཡིན་པའི་ཕྱིར། རྟོགས་སླ། དེ་ལ་ཁོ་ན་རེ། རྒྱུན་མཐའི་ཡེ་ཤེས་ཆོས་
ཅན། མཐར་ཐུག་གི་ཡུམ་ཡིན་པར་ཐལ། སངས་རྒྱས་འཕགས་པའི་ཡུམ་ཡིན་
པའི་ཕྱིར། རྟགས་སླ། འདོད་ན། འབྲས་ཡུམ་ཡིན་པར་ཐལ། འདོད་པའི་
ཕྱིར། རྟགས་ཁས། ཟེར་ན། རྩ་བར་མ་ཁྱབ་སྟེ། སངས་རྒྱས་ཀྱི་བཀའ་ཡིན་
ན༑ མཐར་ཐུག་གི་བཀའ་ཡིན་དགོས་པར་ཐལ། སངས་རྒྱས་ཀྱི་ཡུམ་ཡིན་
ན་མཐར་ཐུག་གི་ཡུམ་ཡིན་དགོས་པའི་ཕྱིར། རྟགས་ཁས། འདོད་ན་སླ། ཁ་
ཅིག་གིས། ཡུམ་སྲས་ཀྱི་དོན་བསྐྱེད་བྱ་སྐྱེད་བྱེད་ལ་བྱེད་ཟེར་ན། ཤེས་བྱ་ཆོས་
ཅན། ས་སྨྱུག་གཉིས་ཡུམ་སྲས་ཡིན་པར་ཐལ། དེ་གཉིས་རྒྱུ་འབྲས་ཡིན་པའི་
ཕྱིར། མ་གྲུབ་ན། ཤེས་བྱ་ཆོས་ཅན། དེར་ཐལ། ཤེས་བྱ་དང་གཅིག་གང་
ཞིག རྒྱུ་འབྲས་ཡིན་པ་ཡོད་པའི་ཕྱིར། འདོད་ན། ས་མྱུག་གཉིས་ཆོས་ཅན།
བེམ་པོ་མ་ཡིན་པར་ཐལ། ཡུམ་སྲས་ཡིན་པའི་ཕྱིར། མ་གྲུབ་ན། དེ་གཉིས་
ཆོས་ཅན། དེར་ཐལ། བསྐྱེད་བྱ་སྐྱེད་བྱེད་ཡིན་པའི་ཕྱིར། འཁོར་གསུམ།
ཁ་ཅིག་གིས། མཁྱེན་གསུམ་འཕགས་བཞིའི་ཡུམ་ཡིན་ཟེར་ན། རྣམ་མཁྱེན་
་་་



དེ་སངས་རྒྱས་འཕགས་པའི་ཡུམ་ཡིན་པར་ཐལ། དམ་བཅའ་འཐད་པའི་ཕྱིར།
རྟགས་ཁས། འདོད་ན། དེ་མ་ཡིན་པར་ཐལ། རྣམ་མཁྱེན་དང་སངས་རྒྱས་
འཕགས་པ་གཉིས་དུས་མཉམ་ཡིན་པའི་ཕྱིར། མ་གྲུབ་ན། དེར་ཐལ། སངས་
རྒྱས་འཕགས་པའི་མཁྱེན་པ་དང་སངས་རྒྱས་འཕགས་པ་གཉིས་དུས་མཉམ་ཡིན་
པའི་ཕྱིར། མ་གྲུབ་ན། སངས་རྒྱས་འཕགས་པ་ཆོས་ཅན། ཁྱོད་ཀྱི་མཁྱེན་པ་
དང་ཁྱོད་དུས་མཉམ་ཡིན་པར་ཐལ། ཁྱོད་ལམ་ཞུགས་ཀྱི་གང་ཟག་ཡིན་པའི་
ཕྱིར། ཁ་ཅིག་གིས། རང་སྲས་འཕགས་བཞིའི་བཞེད་དོན་ཕུན་ཚོགས་སྒྲུབ་
ནུས་ཀྱི་མཁྱེན་པ་དེ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་གྱི་མཚན་
ཉིད་ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། ཁྱབ་པ་ཁས། རྟགས་དེར་ཐལ། རྣམ་མཁྱེན་ཡིན་པའི་ཕྱིར། རྩ་བར་
འདོད་ན། རྣམ་མཁྱེན་གྱི་སྲས་སུ་གྱུར་བའི་འཕགས་བཞི་ཡོད་པར་ཐལ། འདོད་
པའི་ཕྱིར། འདོད་ན། རྣམ་མཁྱེན་གྱི་སྲས་སུ་གྱུར་བའི་ཉན་ཐོས་འཕགས་པ་
ཡོད་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་སྲས་
སུ་གྱུར་བའི་ཉན་ཐོས་འཕགས་པ་ཡོད་པར་ཐལ། འདོད་པའི་ཕྱིར། འདོད་
ན༑ སངས་རྒྱས་འཕགས་པའི་སྲས་སུ་གྱུར་བའི་ཉན་ཐོས་འཕགས་པ་ཆོས་ཅན།
རྒྱལ་བའི་སྲས་ཡིན་པར་ཐལ། སངས་རྒྱས་འཕགས་པའི་སྲས་ཡིན་པའི་ཕྱིར།
རྟགས་ཁས། འདོད་ན། རྒྱལ་སྲས་ཡིན་པར་ཐལ། འདོད་པའི་ཕྱིར། ཟེར་ན།
མ་ཁྱབ། ཁ་ཅིག་གིས། རང་སྲས་འཕགས་པའི་བཞེད་དོན་ཕུན་ཚོགས་སྒྲུབ་
38



ནུས་ཀྱི་འཕགས་རྒྱུད་ཀྱི་མཁྱེན་པ་དེ། རྒྱན་ཀྱི་མཆོད་བརྗོད་ཀྱི་ཡུལ་དུ་གྱུར་བའི་
ཡུམ་གྱི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་
ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ།
མངོན་པར་རྟོགས་པ་བརྒྱད་པོ་གང་རུང་ཡིན་པའི་ཕྱིར་ཏེ། རྣམ་རྫོགས་སྦྱོར་
བ་ཡིན་པའི་ཕྱིར། རྩ་བར་འདོད་ན། དེ་མ་ཡིན་པར་ཐལ། སོ་སོ་སྐྱེ་བོའི་རྒྱུད་
ཀྱི་མཁྱེན་པ་ཡིན་པའི་ཕྱིར། ཁ་ཅིག་གིས། དེ་སྐབས་འདིར་དངོས་སུ་བསྟན་
པའི་ཡུམ་གྱི་མཚན་ཉིད་ཟེར་ན། རང་རྒྱལ་གྱི་མཐོང་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། ཁྱབ་པ་ཁས། དེར་ཐལ། འཕགས་རྒྱུད་
ཀྱི་མཁྱེན་པ་ཡིན་པའི་ཕྱིར། རྩ་བར་འདོད་ན། རང་རྒྱལ་མཐོང་ལམ་པ་དེ།
སྐབས་འདིར་དངོས་སུ་བསྟན་པའི་རྟེན་གྱི་གང་ཟག་ཡིན་པར་ཐལ། རང་རྒྱལ་
གྱི་མཐོང་ལམ་དེ་སྐབས་འདིར་དངོས་སུ་བསྟན་པའི་ཡུམ་ཡིན་པའི་ཕྱིར། རྟགས་
ཁས། འདོད་ན། དེ་སྐབས་འདིར་དངོས་སུ་བསྟན་པའི་རྟེན་གྱི་གང་ཟག་མ་
ཡིན་པར་ཐལ། དེ་སྐབས་འདིར་ཤུགས་ལ་བསྟན་པའི་རྟེན་གྱི་གང་ཟག་ཡིན་
པའི་ཕྱིར་ཏེ། འགྲེལ་བའི་དོན་གསལ་ལས། ཉན་ཐོས་དང་དེའི་ཕྱོགས་སུ་སླན་
པ༑ ཞེས་གསུངས་པའི་ཕྱིར། ཁ་ཅིག་གིས། རང་སྲས་འཕགས་པ་སྐྱེད་པའི་
ཡོན་ཏན་དང་ལྡན་པའི་ཆ་ནས་རྒྱན་རྩོམ་པ་པོའི་བསྟོད་ཕྱག་གི་ཡུལ་དུ་དམིགས་
པ་དེ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་གྱི་མཚན་ཉིད། ཟེར་
ན༑ སྟོན་པ་ཤཱཀྱ་ཐུབ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་



ཕྱིར། རྟགས་གསལ་གཉིས་ཀ་གྲུབ་སྟེ། མཆོག་གི་སྤྲུལ་སྐུ་ཡིན་པའི་ཕྱིར། ཁ་
ཅིག་གིས། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་དེ་ལ་དབྱེ་ན། གཞུང་
ལམ་འབྲས་བུ་ཤེར་ཕྱིན་གསུམ་དུ་ཡོད་ཟེར་ན། ཡུམ་གྱི་མདོ་ཡིན་ན། ཡུམ་
ཡིན་དགོས་པར་ཐལ། གཞུང་ཤེར་ཕྱིན་ཡུམ་ཡིན་པའི་ཕྱིར། རྟགས་ཁས། འདོད་
ན༑ ངེས་དོན་གྱི་མདོ་ཡིན་ན། ངེས་དོན་ཡིན་དགོས་པར་ཐལ། འདོད་པའི་
ཕྱིར། རྟགས་ཁས། འདོད་ན། བཀའ་བརྒྱད་སྟོང་པ་ཆོས་ཅན། དེར་ཐལ།
ཡིན་དགོས་པར་ཐལ། འདོད་པའི་ཕྱིར། འདོད་ན། ཡུམ་རྒྱས་འབྲིང་བསྡུས་
གསུམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། ཁ་ཅིག་དངོས་པོ་
བརྒྱད་པོ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་ཡིན་ཟེར་ན། འབྲས་
བུ་ཆོས་སྐུ་དེ། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་ཡིན་པར་ཐལ།
དམ་བཅའ་འཐད་པའི་ཕྱིར། འདོད་མི་ནུས་ཏེ། རྟག་པ་ཡིན་པའི་ཕྱིར། བྱས་
པ་ལ། འབྲས་བུ་ཆོས་སྐུ་ཆོས་ཅན། དངོས་པོ་ཡིན་པར་ཐལ། དངོས་པོ་བརྒྱད་
པོ་གང་རུང་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་ཆོས་ཅན། ས་
ཡིན་པར་ཐལ། ས་བཅུ་པོ་གང་རུང་ཡིན་པའི་ཕྱིར། ཁྱབ་པ་ཁས། འདོད་ན།
སྲ་ཞིང་འཐས་པ་ཡིན་པར་ཐལ། འདོད་པའི་ཕྱིར། ཁ་ཅིག་གིས། སྐབས་
འདིར་དངོས་སུ་བསྟན་པའི་ཡུམ་དེ་ལ་མངོན་པར་རྟོགས་པ་བརྒྱད་དུ་གྲངས་ངེས་
པ་ཡིན་ཟེར་ན། དེ་མི་འཐད་པར་ཐལ། ཉན་ཐོས་ཀྱི་སྦྱོར་ལམ་དེ་སྐབས་འདིར་



དངོས་སུ་བསྟན་པའི་ཡུམ་ཡིན་པ་གང་ཞིག དེ་མངོན་པར་རྟོགས་པ་བརྒྱད་
པོ་གང་རུང་མ་ཡིན་པའི་ཕྱིར། རྟགས་དང་པོ་དེར་ཐལ། ཉན་ཐོས་ཞི་བ་ཚོལ་
རྣམས་ཞེས་སོགས་ཀྱི་ཤོ་ལོ་ཀ་འདིས། ཉན་ཐོས་ཀྱི་སྦྱོར་ལམ་ལ་བསྟོད་ཕྱག་
མཛད་པའི་ཕྱིར། དེར་ཐལ། དེས་ཉན་ཐོས་མཐོང་ལམ་པའི་ཡུམ་ལ་བསྟོད་
ཕྱག་མཛད་པའི་ཕྱིར་ཏེ། ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་
རྒྱས་ཀྱི་ནི་ཡུམ་དེ་ལ་ཕྱག་འཚལ། །ཞེས་གསུངས་པའི་ཕྱིར། རྟགས་གཉིས་
པ་སླ། ཁ་ཅིག་གིས། ཡུམ་ཡིན་ན། ལམ་ཞུགས་ཀྱི་མཁྱེན་པ་ཡིན་པས་ཁྱབ།
ཟེར་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་
ཐལ། ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་ཡུམ་ཡིན་པའི་
ཕྱིར། རྟགས་སླ། འདོད་ན། དེ་ཆོས་ཅན། ལམ་ཞུགས་ཀྱི་མཁྱེན་པ་མ་ཡིན་
པར་ཐལ། ཁྱོད་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། བྱས་
པ་ལ། ཁ་ཅིག དེ་ཆོས་ཅན། རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་
ཡུམ་ཡིན་པར་ཐལ། ཡུམ་ཡིན་པའི་ཕྱིར་ཟེར་ན། མ་ཁྱབ་བྱས་པ་ལ། དེ་ལ་
ཁྱབ་པ་ཡོད་པར་ཐལ། སྐབས་འདིར་ཡུམ་ལ་བསྟོད་པ་དེ། ཡུམ་མཐའ་དག་
ལ་བསྟོད་པའི་ཕྱིར། ཟེར་ན། ཡང་མ་ཁྱབ་སྟེ། འཕགས་པ་ཡིན་ན། བསམ་
གཏན་གྱི་དངོས་གཞི་སྙོམས་འཇུག་རྒྱུད་ལ་ཡོད་པས་ཁྱབ་པར་ཐལ། འཕགས་
པའི་སྐྱེ་བོ་ཐམས་ཅད་ཀྱི་རྒྱུད་ལ་བསམ་གཏན་གྱི་དངོས་གཞི་དང་། ཞེས་གསུངས་
པའི་ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞི་སྙོམས་འཇུག་མ་



ཐོབ་པའི་འཕགས་པ་དུ་མ་ཡོད་པའི་ཕྱིར། ཁོ་ན་རེ། སྙིང་རྗེ་ཆེན་པོ་ཆོས་ཅན།
རྒྱན་གྱི་མཆོད་བརྗོད་ཀྱི་ཡུལ་དུ་གྱུར་བའི་ཡུམ་ཡིན་པར་ཐལ། མཆོད་བརྗོད་
ཀྱི་ཡུལ་དུ་གྱུར་བའི་ཡུམ་ཡིན་པའི་ཕྱིར། རྟགས་གྲུབ་སྟེ། དབུ་མ་འཇུག་པའི་
མཆོད་བརྗོད་ཀྱི་ཡུལ་དུ་གྱུར་པའི་ཡུམ་ཡིན་པའི་ཕྱིར། དེར་ཐལ། དབུ་མ་
ལ་འཇུག་པ་རྩོམ་པའི་ཐོག་མར་སྙིང་རྗེ་ཆེན་པོ་ལ་བསྟོད་ཕྱག་མཛད་པའི་ཕྱིར་
ཏེ༑ གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིས། །ཞེས་གསུངས་
པའི་ཕྱིར། ཟེར་ན། རྩ་བར། མ་ཁྱབ། དེས་ན་ཡུམ་ཡིན་ན། མཁྱེན་པ་ཡིན་
པས་མ་ཁྱབ་ཀྱང་། ཤེས་པ་ཡིན་པས་ཁྱབ། བྱས་པ་ལ་ཁོ་ན་རེ། ཡུམ་སྒྱུ་མ་
ལྷ་མཛེས་ཆོས་ཅན། དེར་ཐལ། དེའི་ཕྱིར། སྟོན་པ་ཤཱཀྱ་ཐུབ་པའི་ཡུམ་ཡིན་
པའི་ཕྱིར། ཁ་ཅིག་གིས། འདིར་མ་ཁྱབ་ཟེར། མ་གྲུབ་ན། དེར་ཐལ། དེའི་
ཡུམ་ཡོད་པའི་ཕྱིར། ཟེར་ན། འདིར་མ་ཁྱབ། འོ་ན། སྲས་སྒྲ་གཅན་འཛིན་
དེ་སྟོན་པ་ཤཱཀྱ་ཐུབ་པའི་སྲས་ཡིན་པར་ཐལ། ཡུམ་སྒྱུ་མ་ལྷ་མཛེས་དེ་སྟོན་པ་
ཤཱཀྱ་ཐུབ་པའི་ཡུམ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
རྒྱལ་བའི་སྲས་ཡིན་པར་ཐལ། རང་གི་ཡབ་དུ་གྱུར་བའི་རྒྱལ་བའི་སྲས་ཡིན་པའི་
ཕྱིར། རྟགས་ཁས། འདོད་ན། རྒྱལ་སྲས་ཡིན་པར་ཐལ། འདོད་པའི་ཕྱིར།
འདོད་ན་སླ། རྩ་བར་འདོད་ན། སྒྱུ་མ་ལྷ་མཛེས་ཆོས་ཅན། ཤེས་པ་མ་ཡིན་
པར་ཐལ། གཟུགས་ཅན་གྱི་གང་ཟག་ཡིན་པའི་ཕྱིར།



རང་ལུགས་ལ་ཡུམ་སྲས་ཀྱི་ངོ་བོ་སོགས་བཤད་པ།
གཉིས་པ་རང་གི་ལུགས་བཞག་པ་ལ། གོ་རིམ་ངེས་པ། གྲངས་ངེས་པ། ཡུམ་
སྲས་ཀྱི་དོན། བསྟོད་ཡུལ་གྱི་མཁྱེན་གསུམ་ངོས་བཟུང་བ་དང་བཞི། དང་པོ་
ལ་རྩོད་པ་དང་ལན་གཉིས། དང་པོ་ལ་ཁ་ཅིག སྐབས་འདིར་དང་པོར་གཞི་
ཤེས་ལ་བསྟོད་པ་དེ་མི་འཐད་པར་ཐལ། དེ་བསྟན་བཅོས་ལུས་ཀྱི་གོ་རིམ་དང་
མི་མཐུན་པའི་ཕྱིར་ཏེ། བསྟན་བཅོས་ལུས་ཀྱི་སྐབས་སུ་དང་པོར་རྣམ་མཁྱེན་
བསྟན་པའི་ཕྱིར། ཟེར་ན། གཉིས་པ་ལན་ལ་སྐྱོན་མེད་དེ། སྐབས་འདིར་དང་
པོར་གཞི་ཤེས་ལ་བསྟོད་པ་དེ། གདུལ་བྱས་ལམ་ཉམས་སུ་ལེན་པའི་རིམ་པ་དང་
མཐུན་པར་དང་པོར་གཞི་ཤེས་ལ་བསྟོད་པ་གང་ཞིག བསྟན་བཅོས་ལུས་ཀྱི་
སྐབས་སུ་གདུལ་བྱ་འབྲས་བུ་ལ་དང་བ་བསྐྱེད་པའི་ཕྱིར་དུ་དང་པོར་རྣམ་མཁྱེན་
བསྟན་པའི་ཕྱིར། དང་པོ་མ་གྲུབ་ན། སྐབས་འདིར་གདུལ་བྱས་ལམ་ཉམས་
སུ་ལེན་པའི་རིམ་པ་དང་མཐུན་པར་དང་པོར་གཞི་ཤེས་ལ་བསྟོད་པ་ཡིན་ཏེ།
སྐབས་གསུམ་པར་གཏན་ལ་ཕབ་པ་ལྟར་སྐྱེས་བུ་འབྲིང་དང་ཐུན་མོང་བའི་ལམ་
རིམ་གྱིས་བསྡུས་པའི་མི་རྟག་སོགས་རྟོགས་པའི་ལམ་ལ་བློ་མ་སྦྱངས་པར་སྙིང་
རྗེ་ཆེན་པོ་རྒྱུད་ལ་མི་སྐྱེ། དེ་མ་སྐྱེས་ན་སྐྱེས་བུ་ཆེན་པོའི་ལམ་གྱི་རིམ་པ་རྒྱུད་
ལ་མི་སྐྱེ་བས། སྐྱེས་བུ་ཆེན་པོའི་ལམ་རིམ་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་
ཐུན་མོང་བའི་ལམ་ལ་བློ་སྦྱངས་པ་སྔོན་དུ་འགྲོ་དགོས་པར་ཤེས་པའི་ཕྱིར་དུ།



སྐབས་འདིར་དང་པོར་གཞི་ཤེས་ལ་བསྟོད་པའི་ཕྱིར། གཉིས་པ་ལ། སྐབས་
འདིར་དངོས་སུ་བསྟན་པའི་ཡུམ་དེ་ལ་མཁྱེན་པ་གསུམ་དུ་གྲངས་ངེས་ཏེ། དེ་
ལ་མཁྱེན་པ་གསུམ་དུ་དབྱེར་ཡོད། དེ་ལས་མང་མི་དགོས། ཉུང་ན་མི་འདུ་
བའི་ཕྱིར། གསུམ་པ་ལ། འཕགས་པ་དེའི་ཡུམ་ཡིན་ན། འཕགས་པ་དེའི་རྒྱུ་
ཡིན་པས་ཁྱབ། མཁྱེན་པ་དེའི་སྲས་ཡིན་ན། མཁྱེན་པ་དེའི་འབྲས་བུ་ཡིན་པས་
ཁྱབ་སྟེ། འགྲེལ་བ་དོན་གསལ་ལས། སངས་རྒྱས་ལ་སོགས་པ་བསྐྲུན་པར་
མཛད་པ་ནི། གདོན་མི་ཟ་བར་སྲིད་པ་ཉིད་དོ། །ཞེས་དང་། རྣམ་བཤད་སྙིང་
པོ་རྒྱན་ལས། མཁྱེན་པ་སྔ་མས་འཕགས་པ་ཕྱི་མ་སྐྱེད་ཅིང་། ཉེར་ཞི་ལ་སོགས་
པའི་བཞེད་དོན་སྒྲུབ་པར་བྱེད་པས། ཡུམ་དང་སྲས་ནི་བསྐྱེད་བྱ་སྐྱེད་བྱེད་དུ་
ཤེས་པར་བྱའོ། །ཞེས་གསུངས་པའི་ཕྱིར། བཞི་པ་ལ། མཚན་ཉིད། དབྱེ་བ།
ས་མཚམས་དང་གསུམ། དང་པོ་ནི། རང་སྲས་འཕགས་པའི་བཞེད་དོན་ཕུན་
ཚོགས་སྒྲུབ་པར་ནུས་པའི་ལམ་ཞུགས་ཀྱི་མཁྱེན་པ་དེ། རྒྱན་གྱི་མཆོད་བརྗོད་
ཀྱི་ཡུལ་དུ་གྱུར་བའི་ཡུམ་གྱི་མཚན་ཉིད། གཉིས་པ་ནི། དེ་ལ་དབྱེ་ན། མངོན་
པར་རྟོགས་པ་བརྒྱད་དུ་ཡོད། གསུམ་པ་ནི། ཚོགས་ལམ་ནས་སངས་རྒྱས་ཀྱི་
སའི་བར་ན་ཡོད། གསུམ་པ་རྩོད་པ་སྤོང་བ་ལ། ཁོ་ན་རེ། སྐྱེས་བུ་ཆེན་པོའི་
ལམ་རྒྱུད་ལ་སྐྱེ་བ་ལ་སྐྱེས་བུ་འབྲིང་དང་ཐུན་མོང་བའི་ལམ་རྒྱུད་ལ་སྐྱེ་བ་སྔོན་
དུ་འགྲོ་དགོས་པར་ཐལ། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ་སྐྱེས་བུ་འབྲིང་
དང་ཐུན་མོང་བའི་ལམ་ལ་བློ་སྦྱངས་པ་སྔོན་དུ་འགྲོ་དགོས་པའི་ཕྱིར། རྟགས་



ཁས། འདོད་ན། དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་ལམ་མ་
ཞུགས་ཀྱི་གང་ཟག་གི་རྒྱུད་ལ་སྐྱེས་བུ་འབྲིང་དང་ཐུན་མོང་བའི་ལམ་ཡོད་པར་
ཐལ། འདོད་པའི་ཕྱིར། འདོད་ན། དེའི་རྒྱུད་ལ་ཐར་ལམ་ཡོད་པར་ཐལ།
འདོད་པའི་ཕྱིར། འདོད་ན། དེ་འདྲའི་གང་ཟག་ཆོས་ཅན། ཁྱོད་ཀྱི་རྒྱུད་ལ་
ཐར་ལམ་མེད་པར་ཐལ། ཁྱོད་ལམ་མ་ཞུགས་ཀྱི་གང་ཟག་ཡིན་པའི་ཕྱིར། རྟགས་
སླ༑ ཟེར་ན། རྩ་བར་མ་ཁྱབ། ཡང་ཁོ་ན་རེ། རྒྱན་གྱི་མཆོད་བརྗོད་ཀྱི་ཡུལ་
དུ་གྱུར་བའི་ཡུམ་ཡིན་ན། མཁྱེན་གསུམ་གང་རུང་ཡིན་པས་ཁྱབ་པར་ཐལ།
གྲངས་ངེས་དེའི་འཐད་པའི་ཕྱིར། ཟེར་ན། མ་ཁྱབ། འདོད་ན། བྱང་སེམས་
མཐོང་ལམ་པའི་ཡུམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་
སླ༑ ཁོ་ན་རེ། རྒྱན་གྱི་མཆོད་བརྗོད་ཀྱི་ཡུམ་དུ་གྱུར་བའི་ཡུམ་ཡིན་ན། འཕགས་
རྒྱུད་ཀྱི་མཁྱེན་པ་ཡིན་དགོས་པར་ཐལ། གྲངས་ངེས་དེ་འཐད་པའི་ཕྱིར། རྟགས་
ཁས། འདོད་ན། བྱང་སེམས་ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར།
ཁྱབ་པ་ཁས། རྟགས་སླ། ཟེར་ན། རྩ་བར་མ་ཁྱབ། ཁོ་ན་རེ། བྱང་ཆུབ་
སེམས་དཔའ་ཆོས་ཅན། སངས་རྒྱས་འཕགས་པའི་འབྲས་བུ་ཡིན་པར་ཐལ།
སངས་རྒྱས་འཕགས་པའི་སྲས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་
ཆོས་ཅན། དེར་ཐལ། རྒྱལ་བའི་སྲས་ཡིན་པའི་ཕྱིར། དེར་ཐལ། རྒྱལ་སྲས་
ཡིན་པའི་ཕྱིར། ཟེར་ན། འདིར་མ་ཁྱབ་སྟེ། འོ་ན། སྐམ་ལས་སྐྱེས་པའི་པདྨ་
ཆོས་ཅན། མཚོ་ལས་སྐྱེས་པར་ཐལ། མཚོ་སྐྱེས་ཡིན་པའི་ཕྱིར། ཁྱབ་པ་འགྲིག



རྩ་བར་འདོད་ན། བྱང་ཆུབ་སེམས་དཔའ་ཆོས་ཅན། སངས་རྒྱས་འཕགས་
པའི་འབྲས་བུ་མ་ཡིན་པར་ཐལ། དེའི་རྒྱུ་ཡིན་པའི་ཕྱིར། དེར་ཐལ། སངས་
རྒྱས་འཕགས་པ་ཁྱོད་ལས་འཁྲུངས་པའི་ཕྱིར་ཏེ། དབུ་མ་འཇུག་པ་ལས་སངས་
རྒྱས་བྱང་ཆུབ་སེམས་དཔའ་ལས་འཁྲུངས་ཤིང་། །ཞེས་གསུངས་པའི་ཕྱིར།
གཞན་ཡང་། དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། མ་གྲུབ་ན།
དེར་ཐལ། རྣམ་རྫོགས་སྦྱོར་བ་ཡིན་པའི་ཕྱིར། རྩ་བར་འདོད་ན། དེ་ཆོས་
ཅན། ཁྱོད་ཀྱི་སྲས་སུ་གྱུར་བའི་འཕགས་པ་ཡོད་པར་ཐལ། འདོད་པའི་ཕྱིར།
སྲས་འཕགས་པའི་བཞེད་དོན་ཕུན་ཚོགས་སྒྲུབ་པར་ནུས་པའི་ཡུམ་ཡིན་ན།
འཕགས་རྒྱུད་ཀྱི་མཁྱེན་པ་ཡིན་དགོས་པར་ཐལ། དམན་ལམ་སྔོན་དུ་མ་སོང་
བའི་ཐེག་ཆེན་གྱི་ཚོགས་ལམ་གྱི་སྲས་སུ་གྱུར་བའི་འཕགས་པ་མེད་པའི་ཕྱིར།
རྟགས་ཁས། འདོད་ན། དམན་ལམ་སྔོན་དུ་མ་སོང་བའི་བྱང་སེམས་གྱི་སྦྱོར་
ལམ་སྐད་ཅིག་ཐ་མའི་ཡེ་ཤེས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས།
མ་གྲུབ་ན། དེར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་
ལམ་བར་ཆད་མེད་ལམ་ལ་གནས་པའི་སེམས་དཔའི་ཡུམ་ཡིན་པའི་ཕྱིར། མ་
གྲུབ་ན། དེར་ཐལ། དེའི་ཡུམ་ཡོད་པ་གང་ཞིག་དམན་ལམ་སྔོན་དུ་མ་སོང་
46



བའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེ་དེའི་ཡུམ་མ་ཡིན་པའི་ཕྱིར། །
རྟགས་གཉིས་སླ། རྩ་བར་འདོད་ན། དེ་ཆོས་ཅན། འཕགས་རྒྱུད་ཀྱི་མཁྱེན་
པ་མ་ཡིན་པར་ཐལ། སོ་སྐྱེའི་རྒྱུད་ཀྱི་མཁྱེན་པ་ཡིན་པའི་ཕྱིར། ཁ་ཅིག་གིས་
རྣམ་མཁྱེན་སྐད་ཅིག་ཐ་མ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། ཁྱབ་པ་ཁས། རྟགས་སླ། འདོད་ན། དེའི་སྲས་སུ་གྱུར་བའི་འཕགས་
པ་ཡོད་པར་ཐལ། འདོད་པའི་ཕྱིར། འདོད་ན། རྣམ་མཁྱེན་སྐད་ཅིག་ཐ་མའི་
སྲས་སུ་གྱུར་བའི་འཕགས་པ་མེད་པར་ཐལ། དེ་སྐད་ཅིག་ཐ་མའི་རིགས་འདྲ་
ཕྱི་མར་གྱུར་བའི་མཁྱེན་པ་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་
ཀྱི་རིགས་འདྲ་ཕྱི་མར་གྱུར་བའི་མཁྱེན་པ་མེད་པར་ཐལ། ཁྱོད་རྣམ་མཁྱེན་སྐད་
ཅིག་ཐ་མ་ཡིན་པའི་ཕྱིར། ཟེར་ན། མ་ཁྱབ། ཁ་ཅིག་གིས། རྣམ་མཁྱེན་སྐད་
ཅིག་ཐ་མ་མེད་ཟེར་ན། དེ་ཡོད་པར་ཐལ། དེ་སྐད་ཅིག་ཕྱི་མ་ཡོད་པའི་ཕྱིར།
རྟགས་སླ། རང་ལུགས་ཀྱིས་མ་ཁྱབ་མཚམས་ལ། རིག་པ་སྐད་ཅིག་ཐ་མ་ཡིན་
ན༑ རང་གི་ཕྱི་ལོགས་སུ་བྱུང་བའི་རིག་པ་མེད་དགོས་པར་ཐལ། མ་ཁྱབ་པ་
དེའི་ཕྱིར། རྟགས་སླ། འདོད་ན། རིག་པ་སྐད་ཅིག་ཐ་མ་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱི་ཕྱི་ལོགས་
སུ་བྱུང་བའི་རིག་པ་ཡོད་པར་ཐལ། ཁྱོད་རང་འབྲས་རིག་པ་ཕྱི་མར་མཚམས་
སྦྱོར་བྱེད་ཡིན་པའི་ཕྱིར། དེར་ཐལ། རིག་པ་ཡིན་པའི་ཕྱིར། ཁྱབ་སྟེ། སྐྱེ་བ་
ཕྱི་མ་སྒྲུབ་བྱེད་ཀྱི་རྟགས་ཡང་དག་ཡོད་པའི་ཕྱིར། གཞན་ཡང་། རིག་པ་སྐད་



ཅིག་དང་པོ་ཡིན་ན། རང་གི་སྔ་ལོགས་སུ་བྱུང་བའི་རིག་པ་མེད་དགོས་པར་ཐལ།
རིག་པ་སྐད་ཅིག་ཐ་མ་ལ་དེའི་ཕྱིར། རྟགས་ཁས། འདོད་ན། རིག་པ་སྐད་
ཅིག་དང་པོ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། འདོད་
ན༑ དེ་ཆོས་ཅན། རང་གི་སྔ་ལོགས་སུ་བྱུང་བའི་རིག་པ་ཡོད་པར་ཐལ། རང་
རྒྱུ་རིག་པ་སྔ་མ་སྔོན་དུ་སོང་བའི་ཕྱིར། དེར་ཐལ། རིག་པ་ཡིན་པའི་ཕྱིར། ཁྱབ་
སྟེ༑ སྐྱེ་བ་སྔ་མ་སྒྲུབ་བྱེད་ཀྱི་རྟགས་ཡང་དག་ཡོད་པའི་ཕྱིར། དེས་ན་རྣམ་མཁྱེན་
སྐད་ཅིག་ཐ་མ་ཡོད་བྱས་པ་ལ། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་
ཀུན་རྫོགས་སེམས་བསྐྱེད་སྐད་ཅིག་ཐ་མ་ཡོད་པར་ཐལ། འདོད་པའི་ཕྱིར། འདོད་
ན༑ དེ་ཆུ་བོའི་རྒྱུན་ལྟ་བུའི་སེམས་བསྐྱེད་མ་ཡིན་པར་ཐལ། འདོད་པའི་ཕྱིར།
ཟེར་ན། འདིར་མ་ཁྱབ། ཁོ་ན་རེ། རྣམ་མཁྱེན་ཆོས་ཅན། སངས་རྒྱས་
འཕགས་པའི་ཡུམ་ཡིན་པར་ཐལ། དེའི་བཞེད་དོན་ཕུན་ཚོགས་སྒྲུབ་ནུས་ཀྱི་མཁྱེན་
པ་ཡིན་པའི་ཕྱིར། མ་གྲུབ་ན། དེར་ཐལ། དེའི་ཆོས་འཁོར་བསྐོར་བའི་བཞེད་
དོན་སྒྲུབ་ནུས་ཀྱི་མཁྱེན་པ་ཡིན་པའི་ཕྱིར། མ་གྲུབ་ན། དེར་ཐལ། རྣམ་པ་
ཐམས་ཅད་སྐྱེ་བ་མེད་པ། ཞེས་གསུངས་པའི་ཕྱིར། ཟེར་ན། མ་ཁྱབ།



དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་བཤད་པ།
་
ཆོས་ཀྱི་རྗེས་སུ་འབྲང་བ་རྣམས་ཀྱང་། ཞེས་སོགས་ཀྱི་སྐབས་སུ། སྦྱོར་བ་
དང༌། མཐའ་དཔྱད་པ་གཉིས། དང་པོ་ནི། རྒྱན་གྱི་ཆེད་དུ་བྱ་བའི་གདུལ་བྱ་
དབང་རྣོན་ཆོས་ཀྱི་རྗེས་སུ་འབྲང་བ་ཆོས་ཅན། ཁྱོད་ཀྱིས་ཡུམ་གྱི་ངོ་བོ་ལ་དང་
བ་སྐྱེ་ཚུལ་ཡོད་དེ། ཡུམ་མཁྱེན་གསུམ་ཡོད་པར་ཚད་མས་གྲུབ་པའི་སྒོ་ནས་
ཡུམ་ལ་དང་བ་སྐྱེ་པའི་ཕྱིར། དེ་ཆོས་ཅན། ཡུམ་གྱི་ནུས་པ་ལ་དང་བ་སྐྱེ་ཚུལ་
ཡོད་དེ། ཁྱོད་ཀྱིས་མཁྱེན་གསུམ་དེ་རང་སྲས་འཕགས་པའི་བཞེད་དོན་ཕུན་ཚོགས་
སྒྲུབ་ནུས་སུ་ཚད་མས་གྲུབ་པའི་སྒོ་ནས་དེ་ལ་དང་བ་སྐྱེ་པའི་ཕྱིར། གཉིས་པ་
ལ༑ དགག་བཞག་སྤོང་གསུམ་ལས། དང་པོ་ནི། ཁ་ཅིག་གིས། རང་གི་
མཚན་ཉིད་ཀྱིས་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན།
ཟེར་ན། དེ་མི་འཐད་པར་ཐལ། རང་གི་མཚན་ཉིད་ཀྱིས་གྲུབ་པ་ཡོད་པའི་ཕྱིར་
ཏེ༑ རང་རྒྱུད་ཀྱི་རྟགས་ཡང་དག་ཡོད་པའི་ཕྱིར། དེར་ཐལ། སློབ་དཔོན་
སེང་གེ་བཟང་པོས་རང་རྒྱུད་ཀྱི་རྟགས་ཡང་དག་ཁས་ལེན་པའི་ཕྱིར། དེར་ཐལ།
དེ་དབུ་མ་རང་རྒྱུད་པ་ཡིན་པའི་ཕྱིར། གཞན་ཡང་། རང་གིས་མཚན་ཉིད་
ཀྱིས་གྲུབ་པ་ཡོད་པར་ཐལ། གཞན་སྐྱེ་ཡོད་པའི་ཕྱིར། དེར་ཐལ། དབུ་མ་
རང་རྒྱུད་པས་གཞན་སྐྱེ་ཁས་ལེན་པའི་ཕྱིར། དེར་ཐལ། གཞན་སྐྱེ་ཐ་སྙད་དུ་
ཁས་ལེན་ཅིང་དོན་དམ་དུ་གཞན་སྐྱེ་ཁས་མི་ལེན་པའི་ནང་པའི་གྲུབ་མཐའ་སྨྲ་བའི་



གང་ཟག་ཡོད་པའི་ཕྱིར། དེར་ཐལ། དེ་ལྟར་འཇུག་འགྲེལ་ལས་བཤད་པའི་
ཕྱིར། གཞན་ཡང་། རང་གི་མཚན་ཉིད་ཀྱིས་གྲུབ་པ་ཡོད་པར་ཐལ། གཞི་
གྲུབ་ན་རང་གི་མཚན་ཉིད་ཀྱི་གྲུབ་པས་ཁྱབ་པའི་ཕྱིར། དེར་ཐལ། ཀུན་བཏགས་
རང་གི་མཚན་ཉིད་ཀྱིས་གྲུབ་པར་སློབ་དཔོན་ལེགས་ལྡན་འབྱེད་ཀྱིས་ཤེས་རབ་
སྒྲོན་མའི་འགྲེལ་བ་ལས་བཤད་པའི་ཕྱིར། བྱས་པ་ལ་ཁོ་ན་རེ། ཀུན་བཏགས་
ཆོས་ཅན། རང་མཚན་ཡིན་པར་ཐལ། རང་གི་མཚན་ཉིད་ཀྱིས་གྲུབ་པའི་ཕྱིར།
རྟགས་ཁས། འདོད་ན། རང་མཚན་མ་ཡིན་པར་ཐལ། སྤྱི་མཚན་ཡིན་པའི་
ཕྱིར། ཟེར་ན། རྩ་བར་མ་ཁྱབ་སྟེ། གང་ཟག་ཆོས་ཅན། རྫས་ཡོད་ཡིན་པར་
ཐལ། རྫས་སུ་གྲུབ་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དངོས་
པོ་ཡིན་པའི་ཕྱིར། འདོད་ན། གང་ཟག་གི་བདག་ཡོད་པར་ཐལ། གང་ཟག་
རྫས་ཡོད་ཡིན་པའི་ཕྱིར། རྟགས་ཁས། ཁ་ཅིག་གིས། བློ་ལ་སྣང་བའི་དབང་
གིས་བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་
གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན། ཟེར་བ་
དང་། བློ་བློ་ལ་མི་སྣང་ཟེར་བ་ཁས་བླངས་ནང་འགལ་ཏེ། བློ་ལ་སྣང་བའི་དབང་
གིས་བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་
གྲུབ་པ་མེད་པར་ཐལ། དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་
ཡིན་པའི་ཕྱིར། རྟགས་ཁས། འདོད་ན། དེ་ཡོད་པར་ཐལ། བློ་དེ་དེ་ཡིན་
པའི་ཕྱིར། མ་གྲུབ་ན། བློ་ཆོས་ཅན། དེར་ཐལ། བློ་ལ་སྣང་བའི་དབང་གིས་



བཞག་པ་མ་ཡིན་པ་གང་ཞིག རང་གི་ཐུན་མོང་མ་ཡིན་པའི་སྡོད་ལུགས་ཀྱི་
ངོས་ནས་གྲུབ་པའི་ཕྱིར། དང་པོ་མ་གྲུབ་ན། དེར་ཐལ། དེ་དེ་ལ་མི་སྣང་བའི་
ཕྱིར། གཉིས་པ་སླ། ཁ་ཅིག་གིས། བདེན་པའི་གཅིག་དང་བདེན་པའི་དུ་མ་
གང་རུང་དང་བྲལ་བ་དེ། གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་
ཡང་དག་ཡིན་ཟེར་ན། བདེན་པའི་གཅིག་དང་བདེན་པའི་དུ་མ་གང་རུང་ཡིན་
པ་མེད་པར་ཐལ། དམ་བཅའ་འཐད་པའི་ཕྱིར། རྟགས་ཁས། འདོད་ན། དེ་
ཡིན་པ་ཡོད་པར་ཐལ། བུམ་པའི་ཆོས་ཉིད་དེ། དེ་གང་རུང་ཡིན་པའི་ཕྱིར་ཏེ།
དེ་བདེན་པའི་གཅིག་ཡིན་པའི་ཕྱིར། རྟགས་སླ། བྱས་པ་ལ་ཁོ་ན་རེ། བུམ་
པའི་ཆོས་ཉིད་ཆོས་ཅན། བདེན་པར་གྲུབ་པའི་གཅིག་ཡིན་པར་ཐལ། བདེན་
པའི་གཅིག་ཡིན་པའི་ཕྱིར། ཟེར་ན། མ་ཁྱབ། འོ་ན། བུམ་པའི་ཆོས་ཉིད་
ཆོས་ཅན། བདེན་པར་གྲུབ་པར་ཐལ། བདེན་པ་ཡིན་པའི་ཕྱིར། ཁྱབ་པ་ཁས།
ཁ་ཅིག་གིས། བདེན་པར་གྲུབ་པའི་གཅིག་དང་། དུ་མ་གང་རུང་དང་བྲལ་བ་
དེ༔ གཞི་ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་ཟེར་
ན༑ གཞི་ལམ་རྣམ་གསུམ་དེ། བདེན་པར་གྲུབ་པའི་གཅིག་དང༌། དུ་མ་གང་
རུང་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། གཞི་ལམ་
རྣམ་གསུམ་ཆོས་ཅན། བདེན་པར་གྲུབ་པའི་གཅིག་དང་དུ་མ་གང་རུང་ཡིན་
པར་ཐལ། དུ་མ་ཡིན་པའི་ཕྱིར། མ་གྲུབ་ན། དེར་ཐལ། ཐ་དད་ཡིན་པའི་
ཕྱིར། ཁ་ཅིག་གིས། ཤེས་པ་ཡིན་ན། བདེན་པ་ཡིན་པས་ཁྱབ་ཟེར་ན། སྔོ་



སྣང་དབང་ཤེས་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན།
དེ་ཆོས་ཅན། བདེན་པ་མ་ཡིན་པར་ཐལ། རྫུན་པ་ཡིན་པའི་ཕྱིར། དེར་ཐལ།
ཀུན་རྫོབ་ཡིན་པའི་ཕྱིར། བྱས་པ་ལ་ཁ་ཅིག སྔོ་སྣང་དབང་ཤེས་ཆོས་ཅན།
བདེན་པ་ཡིན་པར་ཐལ། སྣང་བ་ལྟར་གྲུབ་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། རང་ཉམས་སུ་མྱོང་བའི་རང་རིག་ལ་སྣང་བ་ལྟར་གྲུབ་པའི་
ཕྱིར། ཟེར་ན། མ་ཁྱབ། རང་རེས་སྣང་བ་ལྟར་གྲུབ་ན། བདེན་པ་ཡིན་པས་
ཁྱབ་བྱས་པ་ལ། ཁོ་ན་རེ། རྣམ་མཁྱེན་ལ་སྣང་བ་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། མ་གྲུབ་ན། རྣམ་མཁྱེན་ཆོས་ཅན། ཁྱོད་ལ་སྣང་བ་དེ་
སྣང་བ་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་ཡིན་པའི་ཕྱིར། ཟེར་
ན༑ འདིར་མ་ཁྱབ། དེ་ལ་ཁྱབ་པ་ཡོད་དེ། རང་ལ་སྣང་བ་སྣང་བ་ལྟར་གྲུབ་
པའི་རིག་པ་དེ། མ་འཁྲུལ་བའི་ཤེས་པའི་མཚན་ཉིད་ཡིན་པའི་ཕྱིར། དེར་ཐལ།
མ་འཁྲུལ་བའི་ཤེས་པའི་མཚན་ཉིད་ཡོད་པའི་ཕྱིར། ཟེར་ན། མ་ཁྱབ་སྟེ། རང་
ལ་སྣང་བ་རང་ལ་སྣང་བ་ལྟར་དུ་གྲུབ་པའི་རིག་པ་དེ། མ་འཁྲུལ་བའི་ཤེས་པའི་
མཚན་ཉིད་ཡིན་པའི་ཕྱིར། གོང་དུ་འདོད་ན། རྣམ་མཁྱེན་ལ་སྣང་བ་ཆོས་ཅན།
བདེན་པ་མ་ཡིན་པར་ཐལ། རྫུན་པ་ཡིན་པའི་ཕྱིར། ཟེར་ན། རྣམ་མཁྱེན་ལ་
སྣང་བ་ཆོས་ཅན། སྣང་ཚུལ་དང་གནས་ཚུལ་མཐུན་པའི་ཆོས་ཡིན་པར་ཐལ།
སྣང་བ་ལྟར་གྲུབ་པའི་ཕྱིར། རྟགས་ཁས། འདོད་ན། སྣང་ཚུལ་དང་གནས་
ཚུལ་མི་མཐུན་པར་ཐལ། སྣང་ཚུལ་དང་གནས་ཚུལ་མི་མཐུན་པའི་རྫུན་པ་ཡིན་



པའི་ཕྱིར། དེར་ཐལ། ཀུན་རྫོབ་བདེན་པ་ཡིན་པའི་ཕྱིར། དེ་དེར་ཐལ། ཤེས་
བྱ་ཀུན་རྫོབ་བདེན་པ་ཡིན་པའི་ཕྱིར། རྟགས་གསལ་སླ། ཁ་ཅིག་གིས། སྣང་
བ་ལྟར་གྲུབ་པ་མེད་ཟེར་ན། སྣང་བ་ལྟར་གྲུབ་པ་ཡོད་པར་ཐལ། ཆོས་ཉིད་
དེ་སྣང་བ་ལྟར་གྲུབ་པའི་ཕྱིར། མ་གྲུབ་ན། ཆོས་ཉིད་ཆོས་ཅན། སྣང་བ་ལྟར་
གྲུབ་པ་ཡིན་པར་ཐལ། སྣང་ཚུལ་དང་གནས་ཚུལ་མཐུན་པའི་ཆོས་ཡིན་པའི་
ཕྱིར། མ་གྲུབ་ན། དེ་ཆོས་ཅན། རྫུན་པ་ཡིན་པར་ཐལ། སྣང་ཚུལ་དང་
གནས་ཚུལ་མི་མཐུན་པའི་ཆོས་ཡིན་པའི་ཕྱིར། རྟགས་ཁས། འདོད་ན་སླ། ཁ་
ཅིག་གིས། སྣང་བ་ལྟར་གྲུབ་པ་མེད་པར་ཐལ། སྣང་བ་ལྟར་གྲུབ་པ་དེ་དོན་
དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན་པའི་ཕྱིར། དེར་ཐལ། །ང་
སྣང་བ་ལྟར་གྲུབ་པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་
ཕྱིར། མ་གྲུབ་ན། དེར་ཐལ། ང་སྣང་བ་ལྟར་མ་གྲུབ་པ་དེ། ངའི་གནས་
ལུགས་མཐར་ཐུག་ཡིན་པའི་ཕྱིར། དེར་ཐལ། ངའི་གནས་ལུགས་མཐར་ཐུག་
ཡོད་པའི་ཕྱིར། ཟེར་ན། མ་ཁྱབ་སྟེ། གཟུགས་སྣང་བ་ལྟར་མ་གྲུབ་པ་དེ།
གཟུགས་ཀྱི་གནས་ལུགས་མཐར་ཐུག་ཡིན་པར་ཐལ། ང་སྣང་བ་ལྟར་མ་གྲུབ་
པ་དེ། ངའི་གནས་ལུགས་མཐར་ཐུག་ཡིན་པའི་ཕྱིར། རྟགས་ཁས། འདོད་ན་
གཟུགས་སྣང་བ་ལྟར་མ་གྲུབ་པ་ཆོས་ཅན། ཁྱོད་ཚད་མས་རྟོགས་པའི་གང་ཟག་
ཡིན་ན། སྟོང་ཉིད་ཚད་མས་རྟོགས་པའི་གང་ཟག་ཡིན་དགོས་པར་ཐལ། ཁྱོད་
སྟོང་ཉིད་ཡིན་པའི་ཕྱིར། དེར་ཐལ། ཁྱོད་གཟུགས་ཀྱི་གནས་ལུགས་མཐར་



ཐུག་ཡིན་པའི་ཕྱིར། འདོད་ན། སྟོང་ཉིད་རྟོགས་མ་མྱོང་བའི་རང་རྒྱལ་དགྲ་
བཅོམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་
ཐལ། གཟུགས་ཕྱི་རོལ་དོན་དུ་སྣང་ཡང་གཟུགས་ཕྱི་རོལ་དོན་དུ་མ་གྲུབ་པར་
ཚད་མས་རྟོགས་པའི་གང་ཟག་ཡིན་པའི་ཕྱིར། མ་གྲུབ་ན། དེར་ཐལ། གཟུགས་
དང་གཟུགས་འཛིན་ཚད་མ་རྫས་གཞན་གྱིས་སྟོང་པར་རྟོགས་པའི་གང་ཟག་ཡིན་
པའི་ཕྱིར། མ་གྲུབ་ན། རང་རྒྱལ་དགྲ་བཅོམ་པ་ཆོས་ཅན། ཁྱོད་གཟུགས་
དང་གཟུགས་འཛིན་ཚད་མ་རྫས་གཞན་གྱིས་སྟོང་པར་རྟོགས་པའི་གང་ཟག་ཡིན་
པར་ཐལ། ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་
ཕྱིར། བྱས་པ་ལ། ཁོ་ན་རེ། སྟོང་ཉིད་ཆོས་ཅན། སྣང་བ་ལྟར་མ་གྲུབ་པར་
ཐལ། བདེན་པར་སྣང་ཡང་བདེན་པར་མ་གྲུབ་པའི་ཕྱིར། དེར་ཐལ་བདེན་
པར་སྣང་ཡང་བདེན་པར་མ་གྲུབ་པའི་སྒྱུ་མ་ལྟ་བུ་ཡིན་པའི་ཕྱིར། མ་གྲུབ་ན།
དེར་ཐལ། སྒྱུ་མ་ལྟ་བུ་ཡིན་པའི་ཕྱིར། ཟེར་ན། འདིར་མ་ཁྱབ། མ་གྲུབ་ན།
དེར་ཐལ། གཞི་གྲུབ་པའི་ཕྱིར། ཁ་ཅིག་གིས། གཞི་ལམ་རྣམ་གསུམ་ཆོས་
ཅན། བདེན་པར་མེད་དེ། བདེན་པར་གྲུབ་པའི་གཅིག་ཏུ་ཡང་མེད། བདེན་
པར་གྲུབ་པའི་དུ་མར་ཡང་མེད་པའི་ཕྱིར། དེ་ཆོས་ཅན། བདེན་པར་གྲུབ་པའི་
གཅིག་ཏུ་མེད་དེ། ཆ་བཅས་ཡིན་པའི་ཕྱིར། དེ་ལ་ཁྱབ་པ་ཡོད་དེ། ཆ་བཅས་
ཡིན་ན། སྣང་ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་ཡང་།
གནས་ཚུལ་ལ་རང་གི་ཆ་ཤས་རྣམས་དང་ངོ་བོ་གཅིག་ཡིན་པས་ཁྱབ། དེ་ཡིན་
54



ཆ་བཅས་ཡིན་ཏེ། ཆ་བཅས་དང་ཆ་མེད་དངོས་འགལ་གང་ཞིག ཆ་མེད་
ཤེས་བྱ་ལ་མི་སྲིད་པའི་ཕྱིར། ཟེར་ན། བུམ་པའི་ཆོས་ཉིད་ཆོས་ཅན། སྣང་
ཚུལ་ལ་རང་གི་ཆ་ཤས་རྣམས་དང་ངོ་བོ་ཐ་དད་དུ་སྣང་ཡང་གནས་ཚུལ་ལ་རང་
གི་ཆ་ཤས་རྣམས་དང་ངོ་བོ་གཅིག་ཡིན་པར་ཐལ། ཆ་བཅས་ཡིན་པའི་ཕྱིར། ཁྱབ་
པ་ཁས། དེར་ཐལ། གཞི་གྲུབ་པའི་ཕྱིར། འདོད་ན། རྫུན་པ་ཡིན་པར་ཐལ།
འདོད་པའི་ཕྱིར། འདོད་ན། བདེན་པ་མ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། ཆོས་ཉིད་ཡིན་པའི་ཕྱིར། གཞན་ཡང་། ཆ་བཅས་དང་ཆ་
མེད་གཉིས་ཆོས་ཅན། ཡོད་པར་ཐལ། དངོས་འགལ་ཡིན་པའི་ཕྱིར། རྟགས་
ཁས། འདོད་ན་ཆ་མེད་ཡོད་པར་ཐལ། འདོད་པའི་ཕྱིར། གཞན་ཡང་། རི་
བོང་རྭ་ཆོས་ཅན། ཆ་བཅས་ཡིན་པར་ཐལ། ཆ་བཅས་དང་ཆ་མེད་དངོས་
འགལ་གང་ཞིག ཆ་མེད་ཤེས་བྱ་ལ་མི་སྲིད་པའི་ཕྱིར། དང་པོ་དངོས། ཕྱི་
མ་སླ། འདོད་ན། ཡོད་པར་ཐལ་ལོ། །འདོད་པའི་ཕྱིར།



རང་ལུགས་ལ་དོན་དམ་དཔྱོད་རྟགས་ཀྱི་དགག་བྱའི་
ཆོས་ངོས་བཟུང་བ།
གཉིས་པ་རང་གི་ལུགས་བཞག་པ་ལ། དོན་དམ་དཔྱོད་བྱེད་ཀྱི་རྟགས་ཀྱི་དགག་
བྱའི་ཆོས་ངོས་བཟུང་བ་དང་། དེ་གཞི་ལམ་རྣམ་གསུམ་གྱི་སྟེང་དུ་འགོག་པའི་
རིགས་པ་བཤད་པ་གཉིས། དང་པོ་ནི། བློ་གནོད་མེད་ལ་སྣང་བའི་དབང་གིས་
བཞག་པ་མ་ཡིན་པར་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་
པ་དེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡིན། གཉིས་པ་ལ།
སྤྱིར་བདེན་མེད་གཏན་ལ་འབེབས་པའི་གཏན་ཚིགས་ལ་དུ་མ་ཡོད་དེ། ཆོས་
རྣམས་ཀྱི་ངོ་བོ་ལ་དཔྱོད་པ་གཅིག་དུ་བྲལ་གྱི་གཏན་ཚིགས། རྒྱུ་ལ་དཔྱོད་པ་རྡོ་
རྗེའི་ཟེགས་མའི་གཏན་ཚིགས། འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་
གཏན་ཚིགས། རྒྱུ་འབྲས་གཉིས་ཀ་ལ་དཔྱོད་པ་མུ་བཞི་སྐྱེ་འགོག་གི་གཏན་ཚིགས།
ངོ་བོ་རྒྱུ་འབྲས་གསུམ་ཀ་ལ་དཔྱོད་པ་རིགས་པའི་རྒྱལ་པོ་རྟེན་འབྲེལ་གྱི་གཏན་
ཚིགས་རྣམས་སུ་ཡོད་པའི་ཕྱིར། དེ་རྣམས་ཀྱི་ནང་ནས་ཆོས་རྣམས་ཀྱི་ངོ་བོ་ལ་
དཔྱོད་པ་གཅིག་དུ་བྲལ་གྱི་གཏན་ཚིགས་ལ། རྟགས་འགོད་པ་དང་། ཚུལ་སྒྲུབ་
པ་གཉིས། དང་པོ་ནི། གཞི་ལམ་རྣམ་གསུམ་ཆོས་ཅན། བདེན་པར་མེད་དེ།
བདེན་པར་གྲུབ་པའི་གཅིག་དང་། བདེན་པར་གྲུབ་པའི་དུ་མ་གང་རུང་དུ་མེད་
པའི་ཕྱིར། དཔེར་ན། མེ་ལོང་ནང་གི་བྱང་བཞིན་གྱི་གཟུགས་བརྙན་བཞིན།།



ཞེས་པ་སྟེ། དབུ་མ་རྒྱན་ལས། བདག་དང་གཞན་སྨྲའི་དངོས་འདི་དག །ཡང་
དག་པར་ནི་གཅིག་པ་དང་། །དུ་མའི་རང་བཞིན་བྲལ་བའི་ཕྱིར། །བདེན་པར་
མེད་དེ་གཟུགས་བརྙན་བཞིན། །ཞེས་གསུངས་པའི་ཕྱིར། གཉིས་པ་ལ། ཕྱོགས་
ཆོས་སྒྲུབ་པ་དང་། ཁྱབ་པ་སྒྲུབ་པ་གཉིས། དང་པོ་ལ། བདེན་པར་གྲུབ་པའི་
གཅིག་བྲལ་དུ་སྒྲུབ་པ་དང་། བདེན་པར་གྲུབ་པའི་དུ་བྲལ་དུ་སྒྲུབ་པ་གཉིས། དང་
པོ་ནི། གཞི་ལམ་རྣམ་གསུམ་ཆོས་ཅན། བདེན་པར་གྲུབ་པའི་གཅིག་དུ་མེད་
དེ༑ ཆ་བཅས་ཡིན་པའི་ཕྱིར་ཁྱབ་སྟེ། བདེན་གྲུབ་གྱི་གཅིག་ཡིན་ན། རང་གི་
ཆ་ཤས་རྣམས་ལ་ལྟོས་མེད་ཀྱི་གཅིག་ཡིན་དགོས། དེ་ཡིན་ན། ཆ་བཅས་མ་
ཡིན་དགོས་པའི་ཕྱིར། གོང་དུ་མ་གྲུབ་ན། དེ་ཆོས་ཅན། ཆ་བཅས་ཡིན་ཏེ།
ཡོད་པ་གང་ཞིག་ཆ་བཅས་ཆ་མེད་དང་དངོས་འགལ་ཡིན། ཆ་མེད་ཤེས་བྱ་ལ་
མི་སྲིད་པའི་ཕྱིར། གཉིས་པ་ནི། གཞི་ལམ་རྣམ་གསུམ་ཆོས་ཅན། བདེན་
པར་གྲུབ་པའི་དུ་མར་མེད་དེ། བདེན་པར་གྲུབ་པའི་གཅིག་དུ་མེད་པའི་ཕྱིར།
གཉིས་པ་ནི། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་
རུང་དུ་མེད་ན། བདེན་པར་མེད་པས་ཁྱབ་སྟེ། བདེན་པར་ཡོད་ན། བདེན་
པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་དུ་ཡོད་དགོས་པའི་
ཕྱིར། དེ་དགོས་ཏེ། ཡོད་ན་གཅིག་དང་དུ་མ་གང་རུང་དུ་ཡོད་དགོས་པའི་ཕྱིར།
གསུམ་པ་རྩོད་པ་སྤོང་བ་ལ། ཁོ་ན་རེ། བདེན་པར་གྲུབ་པའི་གཅིག་དང་བདེན་
པར་གྲུབ་པའི་དུ་མ་གང་རུང་དུ་མེད་པ་ཆོས་ཅན། ཁྱོད་གཞི་ལམ་རྣམ་གསུམ་



བདེན་མེད་དུ་སྒྲུབ་པའི་རྟགས་ཡང་དག་མ་ཡིན་པར་ཐལ། གཞི་ལམ་རྣམ་གསུམ་
ཁྱོད་དུ་ཚད་མས་གྲུབ་པའི་གང་ཟག་ཡིན་ན། གཞི་ལམ་རྣམ་གསུམ་བདེན་མེད་
དུ་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། མ་གྲུབ་ན། དེ་དགོས་
པར་ཐལ། གཞི་ལམ་རྣམ་གསུམ་བདེན་པར་གྲུབ་པའི་དུ་མར་མེད་པར་ཚད་
མས་གྲུབ་པའི་གང་ཟག་ཡིན་ན། དེ་གསུམ་བདེན་མེད་དུ་ཚད་མས་གྲུབ་པའི་
གང་ཟག་ཡིན་དགོས་པའི་ཕྱིར། དེར་ཐལ། གཞི་ལམ་རྣམ་གསུམ་བདེན་གྲུབ་
དུ་བདེན་ཞེན་གྱི་འདོད་པའི་གང་ཟག་ཡིན་ན། གཞི་ལམ་རྣམ་གསུམ་བདེན་པར་
གྲུབ་པའི་དུ་མར་བདེན་ཞེན་གྱི་འདོད་པའི་གང་ཟག་ཡིན་དགོས་པའི་ཕྱིར། དེར་
ཐལ། གཞི་ལམ་རྣམ་གསུམ་དེ་དུ་མ་ཡིན་པའི་ཕྱིར། ཟེར་ན། འདིར་མ་ཁྱབ།
འོ་ན། སྒྲ་བྱས་པ་མི་རྟག་པ་གསུམ་པོ་དེ། དོན་དམ་པར་བདེན་ཞེན་གྱི་འདོད་
པའི་གང་ཟག་ཡིན་ན། དེ་གསུམ་དོན་དམ་པར་གྲུབ་པའི་ཐ་དད་དུ་བདེན་ཞེན་
གྱི་འདོད་པའི་གང་ཟག་ཡིན་དགོས་པར་ཐལ། དེ་གསུམ་ཐ་དད་ཡིན་པའི་ཕྱིར།
ཁྱབ་པ་འགྲིག རྟགས་སླ། འདོད་ན། མདོ་སྡེ་པ་ཆོས་ཅན། དེར་ཐལ།
དེའི་ཕྱིར། ཁྱབ་པ་ཁས། བྱས་པ་ལ་ཁོ་ན་རེ། བདེན་པར་གྲུབ་པའི་གཅིག་
དང་བདེན་པར་གྲུབ་པའི་དུ་མ་གང་རུང་དུ་མེད་པ་ཆོས་ཅན། ཁྱོད་གཞི་ལམ་
རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་མ་ཡིན་པར་ཐལ། ཁྱོད་
དོན་དམ་བདེན་པ་ཡིན་པའི་ཕྱིར། མ་གྲུབ་ན། དེར་ཐལ། བདེན་པར་གྲུབ་
པའི་གཅིག་དུ་མེད་པ་དེ། དོན་དམ་བདེན་པ་ཡིན་པ་གང་ཞིག བདེན་པར་



གྲུབ་པའི་དུ་མར་མེད་པ་དེ། དོན་དམ་བདེན་པ་ཡིན་པའི་ཕྱིར། ཟེར་ན། རྩ་
བར་མ་ཁྱབ། བདེན་པར་ཚད་མས་མ་དམིགས་པ་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། རྟགས་གསལ་གཉིས་ཀ་གྲུབ་སྟེ། བདེན་མེད་ཀྱི་མཚན་
ཉིད་ཡིན་པའི་ཕྱིར། ཁོ་ན་རེ། བདེན་པར་གྲུབ་པའི་གཅིག་དུ་མེད་པ་དེ། དོན་
དམ་བདེན་པ་ཡིན་པར་ཐལ། བདེན་པར་གྲུབ་པའི་གཅིག་དང་བདེན་པར་གྲུབ་
པའི་དུ་མ་གང་རུང་དུ་མེད་པ་དེ། དོན་དམ་བདེན་པ་ཡིན་པའི་ཕྱིར། རྟགས་
ཁས། འདོད་ན། བདེན་འཛིན་ལྷན་སྐྱེས་ཀྱི་འཛིན་སྟངས་ལ་བདེན་པར་གྲུབ་
པའི་གཅིག་དུ་འཛིན་པའི་འཛིན་སྟངས་ཡོད་པར་ཐལ། འདོད་པའི་ཕྱིར། འདོད་
ན༑ ཀ་བུམ་གཉིས་བདེན་པར་གྲུབ་པའི་གཅིག་དུ་འཛིན་པའི་བདེན་འཛིན་ལྷན་
སྐྱེས་ཡོད་པར་ཐལ། འདོད་པ་གང་ཞིག བདེན་འཛིན་ལྷན་སྐྱེས་ཐམས་ཅད་
ཀྱི་འཛིན་སྟངས་རིགས་གཅིག་པའི་ཕྱིར། དང་པོ་དངོས་ཕྱི་མ་དེར་ཐལ། ཆོས་
དབྱིངས་ཐམས་ཅད་རིགས་གཅིག་པའི་ཕྱིར། འདོད་ན། ཀ་བུམ་གཉིས་གཅིག་
ཏུ་འཛིན་པའི་བློ་ལྷན་སྐྱེས་ཡོད་པར་ཐལ། འདོད་པའི་ཕྱིར། འདོད་ན། དེ་
མེད་པར་ཐལ། ཀ་བུམ་གཉིས་གཅིག་དུ་འཛིན་པའི་བློ་ཡིན་ན། བློ་ཀུན་བཏགས་
ཡིན་དགོས་པའི་ཕྱིར། རྟགས་འབུད་ཟེར་ན། ཐལ་འགྱུར་གཉིས་པ་ལ་མ་ཁྱབ།
ཡང་ཁོ་ན་རེ། བདེན་པར་གྲུབ་པའི་དུ་མར་མེད་པ་དེ། དོན་དམ་བདེན་པ་ཡིན་
པར་ཐལ། བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་
དུ་མེད་པ་དེ། དོན་དམ་བདེན་པ་ཡིན་པའི་ཕྱིར། རྟགས་ཁས། འདོད་ན། བདེན་
-



པར་གྲུབ་པའི་དུ་མར་མེད་པ་ཆོས་ཅན། བུམ་པ་ཁྱོད་ཡིན་པ་དོན་དམ་བདེན་
པ་ཡིན་པར་ཐལ། བུམ་པ་ཁྱོད་ཡིན་པ་གང་ཞིག ཁྱོད་དོན་དམ་བདེན་པ་
ཡིན་པའི་ཕྱིར། ཟེར་ན། མ་ཁྱབ། རྟགས་གཉིས་སླ། འདོད་ན། བུམ་པ་
བདེན་པར་གྲུབ་པའི་དུ་མར་མེད་པ་ཆོས་ཅན། ཁྱོད་དོན་དམ་བདེན་པ་མ་ཡིན་
པར་ཐལ། མདོ་སྡེ་བ་དེ་ཁྱོད་ཚད་མས་གྲུབ་པའི་གང་ཟག་ཡིན་པའི་ཕྱིར། མ་
གྲུབ་ན། མདོ་སྡེ་བ་ཆོས་ཅན། བུམ་པ་བདེན་པར་གྲུབ་པའི་དུ་མར་མེད་པར་
ཚད་མས་གྲུབ་པའི་གང་ཟག་ཡིན་པར་ཐལ། བུམ་པ་དུ་མར་མེད་པར་ཚད་མས་
གྲུབ་པའི་གང་ཟག་ཡིན་པའི་ཕྱིར། ཟེར་ན། མ་ཁྱབ། མཚམས་ལ། ཀ་བ་
བདེན་མེད་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། གཞན་ཡང་།
བུམ་པ་བདེན་པར་གྲུབ་པའི་གཅིག་དུ་མེད་པ་དེ། དོན་དམ་བདེན་པ་ཡིན་པར་
ཐལ། བུམ་པ་དོན་དམ་པར་སྐྱེ་བ་མེད་པ་དེ། དོན་དམ་བདེན་པ་ཡིན་པའི་ཕྱིར།
དེར་ཐལ། བུམ་པ་ཡོད་པ་གང་ཞིག་གཞི་ལམ་རྣམ་གསུམ་དོན་དམ་པར་སྐྱེ་བ་
མེད་པ་དེ། དོན་དམ་བདེན་པ་ཡིན་པའི་ཕྱིར་ཏེ། འགྲེལ་བ་དོན་གསལ་ལས།
གཞི་དང་ལམ་དང་རྣམ་པ་སྐྱེ་བ་མེད་པ། ཞེས་གསུངས་པའི་ཕྱིར། གཞན་ཡང་།
བུམ་པ་བདེན་པར་གྲུབ་པའི་གཅིག་དུ་མེད་པ་དེ། དོན་དམ་བདེན་པ་ཡིན་པར་
ཐལ། བུམ་པ་ལོངས་སྤྱོད་བྱར་བདེན་པར་མེད་པ་དེ། དོན་དམ་བདེན་པ་ཡིན་
པའི་ཕྱིར། དེར་ཐལ། བུམ་པ་ཡོད་པ་གང་ཞིག ལོངས་སྤྱོད་བྱར་བདེན་
པར་མེད་པ་དེ། དོན་དམ་བདེན་པ་ཡིན་པའི་ཕྱིར། །
60



མཁྱེན་གསུམ་གྱིས་མངོན་པར་རྟོགས་པ་བརྒྱད་
བསྡུས་ཚུལ་བཤད་པ།
དེ་ལ་ཐམས་ཅད་མཁྱེན་པ་ཉིད་གསུམ་གྱིས་ནི་དོན་བརྒྱད་བསྡུས་ལ། ཞེས་
སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་པོ་ནི། རྗེ་
བཙུན་གྱིས་མཁྱེན་གསུམ་གྱི་ཡོན་ཏན་བརྗོད་པའི་སྒོ་ནས་ཡུམ་ལ་བསྟོད་པ་ལ།
བསྟོད་གྲངས་མང་བ་དང་། ཉུང་བའི་སྐྱོན་མེད་དེ། རྗེ་བཙུན་གྱིས་དེའི་སྒོ་ནས་
བསྟོད་པ་ལ། རྒྱུ་མཚན་དང་དགོས་པ་ཁྱད་པར་ཅན་གཉིས་ཡོད་པའི་ཕྱིར། གཉིས་
པ་ལ། དགག་བཞག་སྤོང་གསུམ་ལས། དང་པོ་ནི། ཁ་ཅིག་ན་རེ། མཁྱེན་
གསུམ་མཚོན་བྱེད་ཀྱི་ཆོས་སུམ་ཅུས་དོན་མངོན་པར་རྟོགས་པ་བརྒྱད་བསྡུས་པ་
དེ༑ མཁྱེན་གསུམ་གྱིས་དོན་མངོན་པར་རྟོགས་པ་བརྒྱད་བསྡུས་པའི་དོན་ཡིན་
ཟེར་ན། མཁྱེན་གསུམ་མཚོན་བྱེད་ཀྱི་ཆོས་སུམ་ཅུ་པོ་དེ། སྡུད་བྱེད་ཀྱི་མཁྱེན་
པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། རྣམ་མཁྱེན་མཚོན་
བྱེད་ཀྱི་ཆོས་བཅུ་བོ་དེ། སྡུད་བྱེད་ཀྱི་མཁྱེན་པ་ཡིན་པར་ཐལ། འདོད་པའི་
ཕྱིར། འདོད་ན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་དེ། སྡུད་
བྱེད་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། ཁ་ཅིག་གིས། མངོན་
པར་རྟོགས་པ་བརྒྱད་པོ་གང་རུང་ཡིན་ན། མཁྱེན་གསུམ་གང་རུང་ཡིན་པས་
ཁྱབ་པ་དེ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡིན་



ཟེར་ན། དམན་ལམ་སྔོན་ད་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན།
མཁྱེན་གསུམ་གང་རུང་ཡིན་པར་ཐལ། མངོན་པར་རྟོགས་པ་བརྒྱད་པོ་གང་རུང་
ཡིན་པའི་ཕྱིར་ཏེ། རྣམ་རྫོགས་སྦྱོར་བ་ཡིན་པའི་ཕྱིར། འདོད་ན། མཁྱེན་
གསུམ་གང་རུང་མ་ཡིན་པར་ཐལ། ཆོས་ཅན་དེའི་ཕྱིར། ཁ་ཅིག་གིས། མཁྱེན་
གསུམ་གྱིས་མངོན་པར་རྟོགས་པ་བརྒྱད་མ་བསྡུས་ཀྱང་། རྒྱན་གྱི་མཆོད་བརྗོད་
ཀྱི་ཡུལ་དུ་གྱུར་བའི་མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པ་དེ།
ལུང་དེའི་དོན་ཡིན་ཟེར་ན། དེ་ལྟར་འདི་དང་ཡང་འདི་དང་། །ཡང་འདི་ཡིན་
ཏེ་རྣམ་གསུམ་པོ། །ཞེས་མཁྱེན་གསུམ་ལ་འཇུག་བསྡུས་མཛད་ནས། སྦྱོར་
བཞི་དང་། ཆོས་སྐུ་ལ་འཇུག་བསྡུ་མ་མཛད་པ་ལ་རྒྱུ་མཚན་ཡང་དག་མེད་པར་
ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་པ་བསྡུས་པའི་ཕྱིར་གཞན་
ཡང་། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པར་ཐལ། མཁྱེན་
གསུམ་གྱིས་མངོན་པར་རྟོགས་པ་བརྒྱད་བསྡུས་པའི་དོན་ཡོད་པའི་ཕྱིར། བྱས་
པ་ལ་ཁོ་ན་རེ། མཁྱེན་གསུམ་གྱིས་མངོན་པར་རྟོགས་པ་བརྒྱད་མ་བསྡུས་པར་
ཐལ། མཁྱེན་གསུམ་རྣམ་མཁྱེན་ཡིན་པའི་ཕྱིར། དེར་ཐལ། མཁྱེན་གསུམ་
ཡིན་པ་རྣམ་མཁྱེན་ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ། མཁྱེན་
གསུམ་ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ་ཡོད་པའི་ཕྱིར། ཟེར་
ན༑ མ་ཁྱབ་སྟེ། མཁྱེན་གསུམ་གཞི་ཤེས་ཡིན་པར་ཐལ། མཁྱེན་གསུམ་ཡིན་
པ་གཞི་ཤེས་ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ་མཁྱེན་གསུམ་



ཡིན་པའི་ཕྱིར། དེར་ཐལ། མཁྱེན་གསུམ་ཡིན་པ་ཡོད་པའི་ཕྱིར། ཁྱབ་པ་
རིམ་པ་བཞིན་དུ་ཁས། རྩ་བར་འདོད་ན། མཁྱེན་གསུམ་གྱི་རྣམ་པ་བསྒོམ་བྱའི་
གཙོ་བོར་བྱེད་པའི་གང་ཟག་ཡིན་ན། གཞི་ཤེས་ཀྱི་རྣམ་པ་བསྒོམ་བྱའི་གཙོ་བོར་
བྱེད་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་
འཕགས་ཆོས་ཅན། དེར་ཐལ། དེའི་ཕྱིར། གཞན་ཡང་། ཉན་ཐོས་ཀྱི་མཐོང་
ལམ་བར་ཆད་མེད་ལམ་ཆོས་ཅན། ཁྱོད་སྡུད་བྱེད་ཀྱི་རྣམ་མཁྱེན་ཡོད་པར་ཐལ།
མཁྱེན་གསུམ་ཁྱོད་སྡུད་བྱེད་ཀྱི་རྣམ་མཁྱེན་ཡིན་པའི་ཕྱིར། དེར་ཐལ། མཁྱེན་
གསུམ་གྱིས་ཁྱོད་བསྡུས་པ་གང་ཞིག མཁྱེན་གསུམ་རྣམ་མཁྱེན་ཡིན་པའི་
ཕྱིར། ཕྱི་མ་ཁས། དང་པོ་མ་གྲུབ་ན། དེ་ཆོས་ཅན། མཁྱེན་གསུམ་གྱིས་ཁྱོད་
བསྡུས་པར་ཐལ། ཁྱོད་མཁྱེན་གསུམ་གྱི་ནང་མཚན་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། ཁྱོད་སྡུད་བྱེད་ཀྱི་རྣམ་མཁྱེན་མེད་པར་ཐལ། ཁྱོད་
ཉན་ཐོས་ཀྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། བྱས་པ་ལ་ཁོ་ན་
རེ༑ མངོན་པར་རྟོགས་པ་བརྒྱད་སྡུད་བྱེད་ཀྱི་མཁྱེན་གསུམ་ཡོད་པར་ཐལ།
མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་ཕྱིར། རྟགས་ཁས།
འདོད་ན། རྣམ་རྫོགས་སྦྱོར་བ་སྡུད་བྱེད་ཀྱི་མཁྱེན་གསུམ་ཡོད་པར་ཐལ། འདོད་
པའི་ཕྱིར། འདོད་ན། དེ་སྡུད་བྱེད་ཀྱི་རྣམ་མཁྱེན་ཡོད་པར་ཐལ། འདོད་པའི་
ཕྱིར། འདོད་ན་སླ། ཟེར་ན། རྩ་བར་མ་ཁྱབ་སྟེ། བུམ་པ་སྡུད་བྱེད་ཀྱི་ཀ་
བུམ་གཉིས་ཡོད་པར་ཐལ། བུམ་པ་ཀ་བུམ་གཉིས་ཀྱིས་བསྡུས་པའི་ཕྱིར། ཁྱབ་



པ་ཁས། རྟགས་གསལ་སླ། ཁོ་ན་རེ། མཁྱེན་གསུམ་གྱིས་མཁྱེན་གསུམ་བསྡུས་
པར་ཐལ། མཁྱེན་གསུམ་གྱིས་མངོན་པར་རྟོགས་པ་བརྒྱད་བསྡུས་པའི་ཕྱིར།
རྟགས་ཁས། འདོད་ན། མཁྱེན་གསུམ་དང་མཁྱེན་གསུམ་བསྡུ་བྱ་སྡུད་བྱེད་
ཡིན་པར་ཐལ། འདོད་པའི་ཕྱིར། འདོད་ན། མཁྱེན་གསུམ་མཁྱེན་གསུམ་
དང་ཐ་དད་ཡིན་པར་ཐལ། འདོད་པའི་ཕྱིར། ཟེར་ན། འདིར་མ་ཁྱབ། ཕུང་
ཁམས་སྐྱེ་མཆེད་གསུམ་ཕུང་ཁམས་སྐྱེ་མཆེད་གསུམ་དང་ཐ་དད་ཡིན་པར་ཐལ།
དེས་དེ་བསྡུས་པའི་ཕྱིར། ཁྱབ་པ་ཁས། དེར་ཐལ། དེས་ཆོས་ཐམས་ཅད་
བསྡུས་པའི་ཕྱིར། དེར་ཐལ། མཛོད་ལས། ཕུང་པོ་དང་ནི་སྐྱེ་མཆེད་དང་། །
ཁམས་གཅིག་གིས་ནི་ཐམས་ཅད་བསྡུས། །ཞེས་གསུངས་པའི་ཕྱིར། འདོད་
ན་སླ། བྱས་པ་ལ་ཁོ་ན་རེ། རྣམ་རྫོགས་སྦྱོར་བ་དེ་མཁྱེན་གསུམ་གྱིས་བསྡུས་
པར་ཐལ། མངོན་པར་རྟོགས་པ་བརྒྱད་པོ་དེ། མཁྱེན་གསུམ་གྱིས་བསྡུས་པའི་
ཕྱིར། རྟགས་ཁས། འདོད་ན། རྣམ་རྫོགས་སྦྱོར་བ་ཆོས་ཅན། འཕགས་རྒྱུད་
ཀྱི་མཁྱེན་པས་བསྡུས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
འཕགས་རྒྱུད་ཀྱིས་བསྡུས་པར་ཐལ། འདོད་པའི་ཕྱིར། ཟེར་ན། འདིར་མ་
ཁྱབ། འདོད་ན། འཕགས་རྒྱུད་ཀྱིས་མ་བསྡུས་པར་ཐལ། ཁྱོད་རྒྱུད་ལྡན་གྱི་
སོ་སྐྱེ་ཡོད་པའི་ཕྱིར། ཟེར་ན། ཐེག་ཆེན་གྱི་ཚོགས་ལམ་ཆོས་ཅན། འཕགས་
རྒྱུད་ཀྱིས་བསྡུས་པར་ཐལ། ཁྱོད་འཕགས་རྒྱུད་ཀྱི་མཁྱེན་པས་བསྡུས་པའི་ཕྱིར།
ཁྱབ་པ་ཁས། དེར་ཐལ། ལམ་བདེན་གྱིས་བསྡུས་པའི་ཕྱིར་ཏེ། ལམ་བདེན་



I
གྱི་འཁོར་ཡིན་པའི་ཕྱིར་ཏེ། མངོན་པ་ཀུན་བཏུས་ལས། ལམ་གྱི་བདེན་པ་གང་
ཞེ་ན། ཚོགས་ཀྱི་ལམ་དང་། སྦྱོར་བའི་ལམ་དང་། མཐོང་བའི་ལམ་དང་།
སྒོམ་པའི་ལམ་དང་། མཐར་ཕྱིན་པའི་ལམ་མོ། །ཞེས་དང་། དེའི་ཐད་ཀྱི་
འགྲེལ་བ་རྒྱལ་སྲས་མ་ལས། འདི་དག་ནི་ལམ་གྱི་བདེན་པ་འཁོར་དང་བཅས་
པའི་སྐབས་ལ་རིགས་པར་བྱའོ། །ཞེས་གསུངས་པའི་ཕྱིར། རྩ་བར་འདོད་ན།
དེ་ཆོས་ཅན། ཁྱོད་འཕགས་རྒྱུད་ཀྱིས་མ་བསྡུས་པར་ཐལ། ཁྱོད་རྒྱུད་ལྡན་གྱི་
སོ་སྐྱེ་ཡོད་པའི་ཕྱིར། བྱས་པ་ལ་ཁོ་ན་རེ། ལམ་བདེན་གྱི་འཁོར་དུ་བྱུང་བའི་
སེམས་བྱུང་དེ། ལམ་བདེན་གྱི་འཁོར་ཡིན་པར་ཐལ། ཚོགས་ལམ་དེ་ལམ་
བདེན་གྱི་འཁོར་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་
ལམ་བདེན་གྱི་འཁོར་དུ་བྱུང་བའི་སེམས་བྱུང་ཡིན་པར་ཐལ། ཁྱོད་ལམ་བདེན་
གྱི་འཁོར་གང་ཞིག་སེམས་བྱུང་ཡིན་པའི་ཕྱིར། ཟེར་ན། མ་ཁྱབ། རང་ལུགས་
ནི༑ མཁྱེན་གསུམ་ཉམས་ལེན་གྱི་སྦྱོར་བས་དོན་མངོན་པར་རྟོགས་པ་བརྒྱད་
ཉམས་ལེན་གྱི་སྦྱོར་བར་བསྡུས་པ་དེ། མཁྱེན་གསུམ་གྱིས་མངོན་པར་རྟོགས་
པ་བརྒྱད་བསྡུས་པའི་དོན་ཡིན་ཏེ། མཁྱེན་གསུམ་གང་རུང་ཉམས་སུ་ལེན་པའི་
གང་ཟག་ཡིན་ན། དོན་མངོན་པར་རྟོགས་པ་བརྒྱད་པོ་གང་རུང་ཉམས་སུ་ལེན་
པའི་གང་ཟག་ཡིན་དགོས་པའི་ཕྱིར།



ལྷག་བཅས་ལྷག་མེད་ཀྱི་མྱང་འདས་བཤད་པ།
ཉན་ཐོས་དང་དེའི་ཕྱོགས་སུ་བསླན་པ། ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། གཞི་ཤེས་ཆོས་ཅན། བྱེད་ལས་
ཁྱད་པར་ཅན་དང་ལྡན་ཏེ། ཉན་རང་སློབ་པ་འཕགས་པ་རྣམས་ཉེར་ཞིར་འཁྲིད་
པར་བྱེད་པའི་བྱེད་ལས་དང་ལྡན་པའི་ཕྱིར། གཉིས་པ་ལ་གསུམ་ལས། དང་
པོ་ནི། ཁ་ཅིག་གིས། སྒྲིབ་གཉིས་མ་ལུས་པར་སྤངས་པའི་སོ་སོར་བརྟགས་
འགོག་དེ། མྱང་འདས་ཀྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྒྱུད་
ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱབ
པ་ཁས། མ་གྲུབ་ན། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་
ཆོས་ཅན། སྒྲིབ་གཉིས་མ་ལུས་པར་སྤངས་པར་ཐལ། འདོད་པའི་ཕྱིར། འདོད་
ན༑ ཉན་ཐོས་དགྲ་བཅོམ་པ་དེས་སྒྲིབ་གཉིས་མ་ལུས་པར་སྤངས་པར་ཐལ། དེའི་
རྒྱུད་ཀྱི་འགོག་བདེན་དེས་སྒྲིབ་གཉིས་མ་ལུས་པར་སྤངས་པའི་ཕྱིར། རྟགས་
ཁས། འདོད་ན་སླ། ཁ་ཅིག་གིས། ཉོན་སྒྲིབ་མ་ལུས་པར་སྤངས་པའི་དེ་བཞིན་
ཉིད་དེ། མྱང་འདས་ཀྱི་མཚན་ཉིད་ཟེར་ན། རང་བཞིན་རྣམ་དག་གི་ཆར་གྱུར་
བའི་ངོ་བོ་ཉིད་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ།
ཆོས་ཅན་དེའི་ཕྱིར། འདོད་ན། འགོག་བདེན་ཡིན་པར་ཐལ། འདོད་པའི་
ཕྱིར། གཞན་ཡང་། ཉན་ཐོས་དགྲ་བཅོམ་པའི་རྒྱུད་ཀྱི་ཆོས་ཉིད་ཆོས་ཅན།



མཚོན་བྱ་དེར་ཐལ། མཚན་ཉིད་དེའི་ཕྱིར། ཡང་ཁ་ཅིག་མྱང་འདས་གང་ཞིག་
ཀུན་འབྱུང་མ་ལུས་པར་སྤངས་ཤིང་སྡུག་བསྔལ་གྱི་ཕུང་པོ་ལྷག་མ་དང་བཅས་
པ་དེ། ལྷག་བཅས་མྱང་འདས་ཀྱི་མཚན་ཉིད། མྱང་འདས་གང་ཞིག སྡུག་
ཀུན་གཉིས་མ་ལུས་པར་སྤངས་པ་དེ། ལྷག་མེད་མྱང་འདས་ཀྱི་མཚན་ཉིད་ཟེར་
ན༑ ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་
འགོག་བདེན་ཆོས་ཅན། ཀུན་འབྱུང་མ་ལུས་པར་སྤངས་པར་ཐལ། མཚོན་
བྱ་དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཅན་དེའི་ཕྱིར།
འདོད་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པ་དེས།
ཀུན་འབྱུང་ཟད་པར་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ།
དེའི་རྒྱུད་ལ་ཀུན་འབྱུང་ཡོད་པའི་ཕྱིར། དེའི་རྒྱུད་ལ་ལས་ཀྱི་ཀུན་འབྱུང་ཡོད་
པའི་ཕྱིར། དེར་ཐལ། རྣམ་འགྲེལ་ལས། འདོད་ཆགས་བྲལ་བས་གནས་པ་
ནི༑ ༑བརྩེ་བའམ་ཡང་ན་ལས་ཀྱིས་ཡིན། །ཞེས་གསུངས་པའི་ཕྱིར། མཚན་
ཉིད་གཉིས་པ་ལ། སངས་འཕགས་ཀྱི་རྒྱུད་ཀྱི་འགོག་བདེན་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་
ཕྱིར། འདོད་ན། ཐེག་དམན་གྱི་མྱང་འདས་ཡིན་པར་ཐལ། འདོད་པའི་ཕྱིར།
འདོད་ན་སླ། ཁ་ཅིག་གིས། མྱང་འདས་གང་ཞིག་སྡུག་བསྔལ་གྱི་ཕུང་པོ་ལྷག་
མ་དང་བཅས་པ་དེ། ལྷག་བཅས་མྱང་འདས་ཀྱི་མཚན་ཉིད། མྱང་འདས་གང་
ཞིག སྡུག་བསྔལ་གྱི་ཕུང་པོ་མ་ལུས་པར་སྤངས་པ་དེ། ལྷག་མེད་མྱང་འདས་



ཀྱི་མཚན་ཉིད། ཟེར་ན། མཚན་ཉིད་དང་པོ་ལ། ལྷག་བཅས་མྱང་འདས་ལ་
གནས་པའི་ཉན་ཐོས་དགྲ་བཅོམ་པ་ཚེ་དེ་ལ་ཐེག་ཆེན་གྱི་ལམ་དུ་ཞུགས་པའི་བྱང་
སེམས་ཚོགས་ལམ་པའི་རྒྱུད་ཀྱི་མྱང་འདས་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། རྟགས་གཉིས་ཀ་དེར་ཐལ། ཆོས་ཅན་དེའི་ཕྱིར། འདོད་
ན༑ དེ་ཆོས་ཅན། ཐེག་དམན་གྱི་མྱང་འདས་ཡིན་པར་ཐལ། འདོད་པའི་
ཕྱིར། འདོད་ན་སླ། བྱས་པ་ལ་ཁོ་ན་རེ། དེ་ཆོས་ཅན། ལྷག་བཅས་མྱང་
འདས་ཡིན་པར་ཐལ། ལྷག་བཅས་མྱང་འདས་དང་པོར་ཐོབ་པའི་ལུས་རྟེན་མ་
དོར་བའི་གང་ཟག་གི་རྒྱུད་ཀྱི་མྱང་འདས་ཡིན་པའི་ཕྱིར་ཏེ། ཆོས་ཅན། དེའི་
ཕྱིར། ཟེར་ན། མ་ཁྱབ་སྟེ། ལྷག་བཅས་མྱང་འདས་དང་པོར་ཐོབ་པའི་ལུས་
རྟེན་དོར་བའི་གང་ཟག་གི་རྒྱུད་ཀྱི་མྱང་འདས་ཡིན་ན། ལྷག་མེད་མྱང་འདས་
ཡིན་དགོས་པར་ཐལ། མ་ཁྱབ་མཚམས་ལ་ཁྱབ་པ་ཡོད་པའི་ཕྱིར། རྟགས་ཁས།
འདོད་ན། ལྷག་མེད་མྱང་འདས་ཐོབ་པའི་བྱང་སེམས་ཡིན་ན། ལྷག་མེད་མྱང་
འདས་ལ་གནས་པའི་ཐེག་དམན་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་
སེམས་ཡིན་དགོས་པར་ཐལ། ལྷག་བཅས་མྱང་འདས་ཐོབ་པའི་བྱང་སེམས་ཡིན་
ན༑ ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་གྱི་རྟོགས་པ་
སྔོན་དུ་སོང་བའི་བྱང་སེམས་ཡིན་དགོས་པའི་ཕྱིར། རྟགས་འབུད། འདོད་ན་
སོང་། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་ཚེ་དེ་ལ་
ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པ་ཤི་འཕོས་པའི་བྱང་སེམས་



སྦྱོར་ལམ་པ་དེ། ལྷག་མེད་མྱང་འདས་ཐོབ་པའི་བྱང་སེམས་ཡིན་པར་ཐལ། དེའི་ ་
རྒྱུད་ཀྱི་མྱང་འདས་དེ་ལྷག་མེད་མྱང་འདས་ཡིན་པའི་ཕྱིར། མ་གྲུབ་ན། དེའི་
རྒྱུད་ཀྱི་མྱང་འདས་ཆོས་ཅན། ལྷག་མེད་མྱང་འདས་ཡིན་པར་ཐལ། ལྷག་བཅས་
མྱང་འདས་དང་པོར་ཐོབ་པའི་ལུས་རྟེན་དོར་བའི་གང་ཟག་གི་རྒྱུད་ཀྱི་མྱང་འདས་
ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར།
གོང་དུ་འདོད་ན། དེ་འདྲའི་བྱང་སེམས་སྦྱོར་ལམ་པ་ཆོས་ཅན། ཁྱོད་ལྷག་བཅས་
མྱང་འདས་ལ་གནས་པའི་ཐེག་དམན་དགྲ་བཅོམ་ཚེ་དེ་ལ་ཐེག་ཆེན་ལམ་དུ་ཞུགས་
པའི་བྱང་སེམས་ཚོགས་ལམ་པ་ཤི་འཕོས་པའི་བྱང་སེམས་སྦྱོར་ལམ་པ་ཡིན་པར་
ཐལ། ཁྱོད་ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཡིན་པའི་ཕྱིར། དེར་ཐལ། ཁྱོད་ལྷག་མེད་
མྱང་འདས་ཐོབ་པའི་བྱང་ཆུབ་སེམས་དཔའ་ཡིན་པའི་ཕྱིར། འཁོར་གསུམ།
མཚན་ཉིད་གཉིས་པ་ལ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་གཉིས་ཀ་
གྲུབ་སྟེ། ཆོས་ཅན་དེའི་ཕྱིར། ཁ་ཅིག་ན་རེ། ཐེག་དམན་དགྲ་བཅོམ་སྐུ་ཚེའི་
འདུ་བྱེད་མ་བཏང་བའི་གནས་སྐབས་ཀྱི་མྱང་འདས་དེ། ལྷག་བཅས་མྱང་འདས་
དང་། ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ཀྱི་མྱང་
འདས་དེ། ལྷག་མེད་མྱང་འདས་ཡིན་ཟེར་ན། ཐེག་དམན་དགྲ་བཅོམ་སྐུ་ཚེའི་
འདུ་བྱེད་བཏང་བའི་གནས་སྐབས་ན་ཐེག་དམན་གྱི་མྱང་འདས་ཡོད་པར་ཐལ།



ཐེག་དམན་དགྲ་བཅོམ་སྐུ་ཚེའི་འདུ་བྱེད་བཏང་བའི་གནས་སྐབས་ཀྱི་མྱང་འདས་
དེ་ལྷག་མེད་མྱང་འདས་ཡིན་པའི་ཕྱིར། རྟགས་ཁས། འདོད་ན། དེའི་གནས་
སྐབས་ན་ཐེག་དམན་དགྲ་བཅོམ་ཡོད་པར་ཐལ། འདོད་པའི་ཕྱིར། ཐེག་དམན་
དགྲ་བཅོམ་འདས་པའི་དུས་ན་ཐེག་དམན་དགྲ་བཅོམ་ཡོད་པར་ཐལ། འདོད་
པའི་ཕྱིར། འདོད་ན། ཐེག་དམན་དགྲ་བཅོམ་ཆོས་ཅན། ཁྱོད་འདས་པའི་
དུས་ན་ཁྱོད་མེད་པར་ཐལ། ཁྱོད་འདུས་བྱས་ཡིན་པའི་ཕྱིར། གཞན་ཡང་།
སྲོག་དབང་རྒྱུད་ལ་མི་ལྡན་པའི་ཐེག་དམན་དགྲ་བཅོམ་ཡོད་པར་ཐལ། སྐུ་ཚེའི་
འདུ་བྱེད་བཏང་བའི་ཐེག་དམན་དགྲ་བཅོམ་ཡོད་པའི་ཕྱིར། འདོད་ན། སྲོག་
དབང་རྒྱུད་ལ་མི་ལྡན་པའི་གང་ཟག་ཡོད་པར་ཐལ། འདོད་པའི་ཕྱིར། འདོད་
ན༑ ཤི་བའི་གང་ཟག་ཡོད་པར་ཐལ། འདོད་པའི་ཕྱིར། རྟགས་ཁས། འདོད་
ན༑ ཤི་བའི་གང་ཟག་གི་ལུས་དེ་ཤི་ལུས་ཡིན་པར་ཐལ། འདོད་པའི་ཕྱིར། འདོད་
ན༑ ཤི་བའི་གང་ཟག་གི་ལུས་ཆོས་ཅན། ཤི་ལུས་མ་ཡིན་པར་ཐལ། གསོན་
ལུས་ཡིན་པའི་ཕྱིར། དེར་ཐལ། སྲོག་ལྡན་གྱི་ལུས་ཡིན་པའི་ཕྱིར། མ་གྲུབ་
ན༑ དེར་ཐལ། ཤི་བའི་གང་ཟག་དེ་སྲོག་ལྡན་གྱི་གང་ཟག་ཡིན་པའི་ཕྱིར། མ་
གྲུབ་ན། ཤི་བའི་གང་ཟག་ཆོས་ཅན། ཁྱོད་སྲོག་དབང་རྒྱུད་ལྡན་གྱི་གང་ཟག་
ཡིན་པར་ཐལ། ཁྱོད་གང་ཟག་ཡིན་པའི་ཕྱིར། མ་གྲུབ་ན། ཤི་བའི་གང་ཟག་
གང་ཟག་ཡིན་པར་ཐལ། ཤི་བའི་གང་ཟག་ཡོད་པའི་ཕྱིར། རྟགས་ཁས། བྱས་
པ་ལ་ཁོ་ན་རེ། ཤི་བའི་གང་ཟག་ཡོད་པར་ཐལ། འདས་པའི་གང་ཟག་ཡོད་



པའི་ཕྱིར། ཟེར་ན། ཤི་བའི་སངས་རྒྱས་འཕགས་པ་ཡོད་པར་ཐལ། འདས་
པའི་སངས་རྒྱས་འཕགས་པ་ཡོད་པའི་ཕྱིར། ཁྱབ་པ་འགྲིག་རྟགས་སླ། འདོད་
ན༑ ཤི་བའི་སངས་རྒྱས་འཕགས་པ་མེད་པར་ཐལ། སངས་རྒྱས་འཕགས་པ་
ཡིན་ན། འཆི་བདག་གི་བདུད་མ་ལུས་པར་བཅོམ་པས་ཁྱབ་པའི་ཕྱིར། བྱས་
པ་ལ་ཁོ་ན་རེ། ཤི་བའི་གང་ཟག་ཡོད་པར་ཐལ། ཤི་བའི་སེམས་ཅན་ཡོད་པའི་
ཕྱིར་ཏེ། སེམས་ཅན་ཤི་བ་ཡོད་པའི་ཕྱིར། ཟེར་ན། མ་ཁྱབ་བོ། ཁ་ཅིག་
གིས། སེམས་ཅན་ཤི་བ་མེད་ཟེར་ན། དེ་ཡོད་པར་ཐལ། སོ་སོའི་སྐྱེ་བོ་ཐ་
མལ་བ་ཤི་བ་ཡོད་པའི་ཕྱིར། མ་གྲུབ་ན། སོ་སོའི་སྐྱེ་བོ་ཐ་མལ་བ་ཆོས་ཅན།
ཁྱོད་ཤི་བ་ཡོད་པར་ཐལ། ཁྱོད་འཆི་བ་ཡོད་པའི་ཕྱིར། ཁྱབ་སྟེ། ཁྱོད་འཇིག་
པ་ཡོད་ན། ཁྱོད་ཞིག་པ་ཡོད་དགོས་པའི་ཕྱིར། རྟགས་འབུད། བྱས་པ་ལ་ཁོ་
ན་རེ། སེམས་ཅན་གྱི་སྲོག་དབང་འགགས་པ་ཡོད་ན། སེམས་ཅན་ཤི་བ་ཡོད་
དགོས་པར་ཐལ། སེམས་ཅན་ཤི་བ་ཡོད་པའི་ཕྱིར། རྟགས་ཁས། འདོད་ན།
ལོངས་སྐུ་ཤི་བ་ཡོད་པར་ཐལ། ལོངས་སྐུའི་སྲོག་དབང་འགགས་པ་ཡོད་པའི་
ཕྱིར། ཁྱབ་སྟེ། སེམས་ཅན་གྱི་སྲོག་དབང་འགགས་པ་ཡོད་ན། སེམས་ཅན་
ཤི་བ་ཡོད་དགོས་པའི་ཕྱིར། ཟེར་ན། མི་མཚུངས། ཡང་ཁོ་ན་རེ། ཤི་བའི་
སེམས་ཅན་ཡོད་པར་ཐལ། བསྐལ་བ་དང་པོའི་མི་ཤི་བ་ཡིན་པའི་ཕྱིར། དེར་
ཐལ། བསྐལ་བ་དང་པོའི་མི་ཤི་བའི་རྗེས་སུ་ད་ལྟར་བའི་མི་སྐྱེས་པའི་ཕྱིར། ཟེར་
ན༑ བུད་ཤིང་འགགས་པ་ཡིན་པར་ཐལ། བུད་ཤིང་འགགས་པའི་རྗེས་སུ་དུ་



བ་སྐྱེས་པའི་ཕྱིར། ཁྱབ་པ་ཁས། མ་གྲུབ་ན། བུད་ཤིང་ཆོས་ཅན། ཁྱོད་
འགགས་པའི་རྗེས་སུ་དུ་བ་སྐྱེས་པར་ཐལ། ཁྱོད་དུ་བའི་རྒྱུ་ཡིན་པའི་ཕྱིར། འདོད་
ན་སླ། ཡང་བསྐལ་བ་དང་པོའི་མི་ཆོས་ཅན། ཁྱོད་འདས་པ་ཡིན་པར་ཐལ།
ཁྱོད་ཤི་བ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་འདས་
པ་མ་ཡིན་པར་ཐལ། ཁྱོད་ད་ལྟར་བ་ཡིན་པའི་ཕྱིར། ཁ་ཅིག་གིས། གཟུགས་
སྐུ་གཉིས་ལྷག་བཅས་མྱང་འདས་དང་། ཆོས་སྐུ་ལྷག་མེད་མྱང་འདས་ཡིན་ཟེར་
ན༑ གཟུགས་སྐུ་གཉིས་ཆོས་ཅན། འདུས་མ་བྱས་ཡིན་པར་ཐལ། མྱང་འདས་
ཡིན་པའི་ཕྱིར། ཁྱབ་སྟེ། རྩ་ཤེས་ལས། མྱང་ངན་འདས་པ་འདུས་མ་བྱས།།
ཞེས་གསུངས་པའི་ཕྱིར། གཞན་ཡང་། དགྲ་བཅོམ་པ་ཡིན་ན། ལྷག་བཅས་
མྱང་འདས་ཡིན་དགོས་པར་ཐལ། གཟུགས་སྐུ་གཉིས་ལྷག་བཅས་མྱང་འདས་
ཡིན་པའི་ཕྱིར། རྟགས་ཁས། འདོད་ན། ལྷག་བཅས་མྱང་འདས་ལ་གནས་
པའི་ཐེག་དམན་དགྲ་བཅོམ་པའི་རྒྱུད་ལ་ལྷག་མེད་མྱང་འདས་ཡོད་པར་ཐལ། ལྷག་
མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་ལྷག་བཅས་མྱང་
འདས་ཡོད་པའི་ཕྱིར། མ་གྲུབ་ན། དེར་ཐལ། ལྷག་མེད་མྱང་འདས་ལ་གནས་
པའི་ཐེག་དམན་དགྲ་བཅོམ་པ་དེ། ལྷག་བཅས་མྱང་འདས་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། དགྲ་བཅོམ་པ་ཡིན་པའི་ཕྱིར། འཁོར་
གསུམ། བྱས་པ་ལ་ཁོ་ན་རེ། སྐུ་གསུམ་ལ་འཇུག་པའི་སྒོར། ཕུང་པོར་བཅས་
པའི་མྱང་ངན་འདས། །ཐུབ་སྐུ་གཉིས་ལ་བརྗོད་པ་ཡིན། །ཕུང་པོ་ཀུན་དང་



བྲལ་བའི་ཕྱིར། །ཆོས་ཀྱི་སྐུ་ལ་ཕུང་པོ་མེད། །ཅེས་གསུངས་པ་མི་འཐད་པར་
ཐལ། གཟུགས་སྐུ་གཉིས་ལྷག་བཅས་མྱང་འདས་མ་ཡིན་པའི་ཕྱིར། གཞན་
ཡང་། གསེར་འོད་ལས། སྐུ་དེ་གཉིས་ལ་དགོངས་ནས། སངས་རྒྱས་བཅོམ་
ལྡན་འདས་རྣམས་ལ་ཕུང་པོའི་ལྷག་མ་དང་བཅས་པའི་མྱ་ངན་ལས་འདས་པ་ཞེས་
བྱའོ། །ཆོས་ཀྱི་སྐུ་ལ་དགོངས་ནས་སངས་རྒྱས་བཅོམ་ལྡན་འདས་རྣམས་ལ་
ཕུང་པོའི་ལྷག་མ་མེད་པའི་མྱ་ངན་ལས་འདས་པ་ཞེས་བྱའོ། །ཞེས་གསུངས་པ་
མི་འཐད་པར་ཐལ། གཟུགས་སྐུ་གཉིས་ལྷག་བཅས་མྱང་འདས་མ་ཡིན་པའི་ཕྱིར།
ཟེར་ན། ཐལ་འགྱུར་གཉིས་ཀ་ལ་མ་ཁྱབ་བོ། །
རང་ལུགས་ལ་མྱང་འདས་ཀྱི་མཚན་ཉིད་དབྱེ་བ་
སོགས་བཤད་པ།
གཉིས་པ་རང་གི་ལུགས་བཞག་པ་ལ། མྱང་འདས་ལ། མཚན་ཉིད། དབྱེ་
བ༔ ས་མཚམས་དང་གསུམ། དང་པོ་ནི། ཉོན་སྒྲིབ་མ་ལུས་པར་སྤངས་པའི་
སོ་སོར་བརྟགས་འགོག་དེ། མྱང་འདས་ཀྱི་མཚན་ཉིད། གཉིས་པ་ལ། སྒྲས་
བརྗོད་རིགས་ཀྱི་སྒོ་ནས་དབྱེ་ན། རང་བཞིན་གྱི་མྱང་འདས། མི་གནས་པའི་
མྱང་འདས། ལྷག་བཅས་མྱང་འདས། ལྷག་མེད་མྱང་འདས་དང་བཞི་ཡོད།
དང་པོ་དང་། དོན་དམ་བདེན་པ་དོན་གཅིག དཔེར་ན། ཆོས་ཐམས་ཅད་



བདེན་པས་སྟོང་བའི་སྟོང་ཉིད་ལྟ་བུ། གཉིས་པ་ལ་མཚན་ཉིད། མཚན་གཞི་
གཉིས། དང་པོ་ནི། སྒྲིབ་གཉིས་མ་ལུས་པར་སྤངས་པའི་སོ་སོར་བརྟགས་འགོག་
དེ༑ མི་གནས་པའི་མྱང་འདས་ཀྱི་མཚན་ཉིད། དེ་དང་ཐེག་ཆེན་གྱི་ཐར་པ་
དོན་གཅིག གཉིས་པ་ནི། སངས་རྒྱས་འཕགས་པའི་རྒྱུད་ཀྱི་འགོག་བདེན་
ལྟ་བུ། གསུམ་པ་ལ། མཚན་ཉིད་དང་། མཚན་གཞི་གཉིས། དང་པོ་ནི།
ཐེག་དམན་གྱི་མྱང་འདས་གང་ཞིག སྡུག་བསྔལ་གྱི་ཕུང་པོ་ལྷག་མ་དང་བཅས་
པ་དེའོ། །གཉིས་པ་ནི། ཁམས་གསུམ་གང་རུང་གི་རྟེན་ཅན་གྱི་ཉན་ཐོས་དགྲ་
བཅོམ་པའི་རྒྱུད་ཀྱི་འགོག་བདེན་ལྟ་བུ། གསུམ་པ་ལ། མཚན་ཉིད། མཚན་
གཞི་གཉིས། དང་པོ་ནི། ཐེག་དམན་གྱི་མྱང་འདས་གང་ཞིག་སྡུག་བསྔལ་གྱི་
ཕུང་པོ་མ་ལུས་པར་སྤངས་པ་དེ། ལྷག་མེད་མྱང་འདས་ཀྱི་མཚན་ཉིད། མཚན་
གཞི་ནི། དག་པའི་ཞིང་གི་རྟེན་ཅན་གྱི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་
བདེན་ལྟ་བུ། གསུམ་པ་ས་མཚམས་ནི། དགྲ་བཅོམ་པ་མཐའ་དག་གི་རྒྱུད་ལ་
ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། གཟུགས་མེད་ཁམས་ཀྱི་ཉན་ཐོས་
དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སྡུག་བསྔལ་གྱི་ཕུང་པོ་ལྷག་
མ་དང་བཅས་པར་ཐལ། ལྷག་བཅས་མྱང་འདས་ཡིན་པའི་ཕྱིར། རྟགས་ཁྱབ་
ཁས། འདོད་ན། སྡུག་བསྔལ་གྱི་ཕུང་པོ་དང་བཅས་པར་ཐལ། འདོད་པའི་
ཕྱིར་འདོད་ན། སྡུག་བསྔལ་དང་བཅས་པར་ཐལ། འདོད་པའི་ཕྱིར་ཟེར་ན།
མ་ཁྱབ། འདོད་ན། གཟུགས་མེད་ཁམས་ན་སྡུག་བསྔལ་ཡོད་པར་ཐལ། འདོད་
，
74



པའི་ཕྱིར། ཟེར་ན། གཟུགས་མེད་ཁམས་ན་མིང་ཡོད་པར་ཐལ། གཟུགས་
མེད་ཁམས་ན་མིང་གི་ཕུང་པོ་ཡོད་པའི་ཕྱིར། ཁྱབ་པ་འགྲིག རྟགས་དེར་
ཐལ། དེ་ན་ཕུང་པོ་ལྷག་མ་བཞི་ཡོད་པའི་ཕྱིར། རྩ་བར་འདོད་ན། དེ་ན་སྒྲ་
ཡོད་པར་ཐལ་ལོ། །གཞན་ཡང་ལྷག་བཅས་མྱང་འདས་ལ་གནས་པའི་ཉན་ཐོས་
དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། ལྷག་
བཅས་མྱང་འདས་ཡིན་པའི་ཕྱིར། ཁྱབ་པ་ཁས། འདོད་ན། ཟག་བཅས་ཀྱི་
ཕུང་པོ་དང་བཅས་པར་ཐལ། འདོད་པའི་ཕྱིར། འདོད་ན། ཟག་པ་དང་བཅས་
པར་ཐལ། འདོད་པའི་ཕྱིར། ཟེར་ན། མ་ཁྱབ་བོ། །ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་མོས་པ་སྒོམ་ལམ་ཆོས་ཅན། ཟག་པ་དང་བཅས་
པར་ཐལ། ཟག་བཅས་ཀྱི་ཕུང་པོ་དང་བཅས་པའི་ཕྱིར། ཁྱབ་པ་ཁས། དེར་
ཐལ། མོས་པ་སྒོམ་ལམ་དང་བཅས་པ་གང་ཞིག མོས་པ་སྒོམ་ལམ་ཟག་
བཅས་ཡིན་པའི་ཕྱིར། རྟོགས་སླ། རྩ་བར་འདོད་ན། དེ་ཆོས་ཅན།. ཟག་པ་
དང་བཅས་པ་མ་ཡིན་པར་ཐལ། ཟག་པ་དང་བྲལ་བ་ཡིན་པའི་ཕྱིར་ཏེ། ཆོས་
ཅན་དེ་ཡིན་པའི་ཕྱིར།



ཆོས་ཀྱི་འཁོར་ལོ་ཇི་ལྟར་བསྐོར་ཚུལ་བཤད་པ།
རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ། ཞེས་སོགས་ཀྱི་སྐབས་
སུ༑ སྦྱོར་བ་དང་། མཐའ་དཔྱད་པ་གཉིས། དང་པོ་ནི། རྣམ་མཁྱེན་ཆོས་
ཅན། བྱེད་ལས་ཁྱབ་པར་ཅན་དང་ལྡན་པ་ཡིན་ཏེ། མཆོག་གི་སྤྲུལ་སྐུས་ཆོས་
འཁོར་བསྐོར་བའི་བདག་རྐྱེན་བྱེད་པའི་བྱེད་ལས་དང་ལྡན་པའི་ཕྱིར། གཉིས་
པ་ལ། དགག་བཞག་སྤོང་གསུམ་ལས། དང་པོ་ནི། སྟོན་པས་གསུངས་པའི་
དམ་ཆོས་དེ་ཆོས་འཁོར་གྱི་མཚན་ཉིད་ཟེར་ན། འགྲེལ་བ་དོན་གསལ་ཆོས་ཅན།
ཆོས་འཁོར་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། སྟོན་པས་
གསུངས་པའི་དམ་ཆོས་ཡིན་ན། སྟོན་པའི་གསུང་ཡིན་དགོས་པར་ཐལ། མ་
གྲུབ་པ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ།
དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། ལུང་གི་ཆོས་འཁོར་ཡིན་པར་ཐལ། ཆོས་འཁོར་དུ་གྱུར་བའི་ལུང་
ཡིན་པའི་ཕྱིར། འདོད་ན། སངས་རྒྱས་ཀྱི་བཀའ་ཡིན་པར་ཐལ་ལོ། །ཁ་ཅིག་
གིས། བཤད་པའི་གདུལ་བྱའི་རྒྱུད་ལ་འཕོ་བྱའམ། འཕོ་བྱེད་གང་རུང་དུ་གྱུར་
བའི་རྣམ་དཀར་གྱི་ཡོན་ཏན་དེ། ཆོས་འཁོར་གྱི་མཚན་ཉིད་ཟེར་ན། དེ་ལ་ཁ་
ཅིག་གིས་རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། །
འདོད་ན། རྣམ་མཁྱེན་ཆོས་ཅན། བཤད་པའི་གདུལ་བྱའི་རྒྱུད་ལ་འཕོ་བྱ་ཡིན་



པར་ཐལ། འདོད་པ་གང་ཞིག དེའི་རྒྱུད་ལ་འཕོ་བྱེད་མ་ཡིན་པའི་ཕྱིར། འདོད་
ན༑ ཚོམས་ལས། ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང་། །འགྲོ་བའི་སྡུག་
བསྔལ་ཕྱག་གིས་མི་སེལ་ལ། །ཉིད་ཀྱི་རྟོགས་པ་གཞན་ལ་འཕོ་མིན་ཏེ། །ཆོས་
ཉིད་བདེན་པ་བསྟན་པས་གྲོལ་བར་འགྱུར། །ཞེས་གསུངས་པ་མི་འཐད་པར་ །
ཐལ། རྣམ་མཁྱེན་གདུལ་བྱའི་རྒྱུད་ལ་འཕོ་བའི་ཕྱིར། ཟེར་ན། མ་ཁྱབ་སྟེ།
རྣམ་མཁྱེན་གདུལ་བྱའི་རྒྱུད་ལ་འཕོ་བར་ཐལ། རྣམ་མཁྱེན་གདུལ་བྱའི་རྒྱུད་
ལ་སྐྱེ་བའི་ཕྱིར། མ་གྲུབ་ན། དེར་ཐལ། གདུལ་བྱའི་རྒྱུད་ལ་རྣམ་མཁྱེན་སྐྱེ་
བའི་ཕྱིར། མ་གྲུབ་ན། གདུལ་བྱ་ཆོས་ཅན། ཁྱོད་ཀྱི་རྒྱུད་ལ་རྣམ་མཁྱེན་སྐྱེ་
བར་ཐལ། ཁྱོད་སེམས་ཅན་ཡིན་པའི་ཕྱིར།་ ཁ་ཅིག་གིས། སངས་རྒྱས་ཀྱི་
བསྟན་པར་གཏོགས་པའི་དམ་ཆོས་དེ་ཆོས་འཁོར་གྱི་མཚན་ཉིད། སངས་རྒྱས་
ཀྱི་བསྟན་པར་གཏོགས་པའི་ལུང་དེ། ལུང་གི་ཆོས་འཁོར་གྱི་མཚན་ཉིད། གདུལ་
བྱའི་རྒྱུད་ལ་སྐྱེ་འགྱུར་གྱི་མངོན་རྟོགས་ཀྱི་རིགས་སུ་གནས་པའི་ལམ་ཞུགས་ཀྱི་
མཁྱེན་པ་དེ། རྟོགས་པའི་ཆོས་འཁོར་གྱི་མཚན་ཉིད། ཟེར་ན། ལམ་མ་ཞུགས་
ཀྱི་གང་ཟག་གི་རྒྱུད་ཀྱི་སོ་ཐར་གྱི་སྡོམ་པ་ཆོས་ཅན། ཆོས་འཁོར་ཡིན་པར་ཐལ།
སངས་རྒྱས་ཀྱི་བསྟན་པར་གཏོགས་པའི་དམ་ཆོས་ཡིན་པའི་ཕྱིར། མ་གྲུབ་ན།
དེར་ཐལ། རྟོགས་པའི་བསྟན་པ་ཡིན་པའི་ཕྱིར། མ་གྲུབ་ན། དེར་ཐལ། ལམ་
མ་ཞུགས་ཀྱི་གང་ཟག་གྱི་རྒྱུད་ལ་རྟོགས་པའི་བསྟན་པ་ཡོད་པའི་ཕྱིར། རྩ་བར་
འདོད་ན། དེ་ཆོས་ཅན། རྟོགས་པའི་ཆོས་འཁོར་ཡིན་པ་ཐལ། ཆོས་འཁོར་



གང་ཞིག ཤེས་པ་ཡིན་པའི་ཕྱིར། དང་པོ་དངོས། གཉིས་པ་སླ། འདོད་ན།
ལམ་ཞུགས་ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
ཆོས་ཅན་དེའི་ཕྱིར། གཞན་ཡང་། འགྲེལ་བ་དོན་གསལ་ཆོས་ཅན། ལུང་གི་
ཆོས་འཁོར་ཡིན་པར་ཐལ། སངས་རྒྱས་ཀྱི་བསྟན་པར་གཏོགས་པའི་ལུང་ཡིན་
པའི་ཕྱིར། ཁྱབ་པ་ཁས། རྟགས་གྲུབ་སྟེ། སངས་རྒྱས་ཀྱི་ལུང་གི་བསྟན་པ་
ཡིན་པའི་ཕྱིར་ཏེ། ཤེར་ཕྱིན་གྱི་མདོའི་དགོངས་འགྲེལ་དུ་གྱུར་བའི་བསྟན་བཅོས་
རྣམ་དག་ཡིན་པའི་ཕྱིར། འདོད་ན། སངས་རྒྱས་ཀྱི་བཀའ་ཡིན་པར་ཐལ། ལུང་
གི་ཆོས་འཁོར་ཡིན་པའི་ཕྱིར། རྟགས་ཁས། ཁྱབ་སྟེ། ལུང་གི་ཆོས་འཁོར་
བསྐོར་བ་བོའི་གང་ཟག་ཡིན་ན། སངས་རྒྱས་འཕགས་པ་ཡིན་དགོས་པའི་ཕྱིར།
རྟགས་འབུད། གཞན་ཡང་། མཛོད་ལས། སྟོན་པའི་དམ་ཆོས་རྣམ་གཉིས་
ཏེ༑ ༑ལུང་དང་རྟོགས་པའི་བདག་ཉིད་དོ། །ཞེས་གསུངས་པ་མི་འཐད་པར་
ཐལ། ཆོས་འཁོར་ལ་ལུང་གི་ཆོས་འཁོར་དང་རྟོགས་པའི་ཆོས་འཁོར་གཉིས་
སུ་གྲངས་མ་ངེས་པའི་ཕྱིར། དེར་ཐལ། ལམ་མ་ཞུགས་ཀྱི་གང་ཟག་གི་རྒྱུད་
ཀྱི་སོ་ཐར་གྱི་སྡོམ་པ་དེ་ཆོས་འཁོར་གང་ཞིག་དེ་ལུང་གི་ཆོས་འཁོར་ཡང་མ་ཡིན།
རྟོགས་པའི་ཆོས་འཁོར་ཡང་མ་ཡིན་པའི་ཕྱིར། རྟགས་དང་པོ་དངོས། གཉིས་
པ་མ་གྲུབ་ན། དེ་ཆོས་ཅན། སངས་རྒྱས་ཀྱི་བཀའ་ཡིན་པར་ཐལ། འདོད་
པའི་ཕྱིར། ཕྱི་མ་མ་གྲུབ་ན། ལམ་ཞུགས་ཀྱི་མཁྱེན་པ་ཡིན་པར་ཐལ། འདོད་
པའི་ཕྱིར། འདོད་ན་སླ། བྱས་པ་ལ་ཁོ་ན་རེ། ལམ་མ་ཞུགས་ཀྱི་གང་ཟག་གི་



རྒྱུད་ལ་རྟོགས་པའི་ཆོས་འཁོར་ཡོད་པར་ཐལ། དེའི་རྒྱུད་ལ་བསླབ་པ་གསུམ་
གྱིས་བསྡུས་པའི་ཆོས་འཁོར་ཡོད་པའི་ཕྱིར། མ་གྲུབ་ན། དེའི་རྒྱུད་ལ་སྡེ་སྣོད་
གསུམ་གྱིས་བསྡུས་པའི་ཆོས་འཁོར་མེད་པར་ཐལ། མ་གྲུབ་པ་དེའི་ཕྱིར། ཟེར་
ན༑ དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ལུང་གི་ཆོས་འཁོར་མེད་པར་
ཐལ། དེའི་རྒྱུད་ལ་བསླབ་པ་གསུམ་གྱིས་བསྡུས་པའི་རྟོགས་པའི་ཆོས་འཁོར་
མེད་པའི་ཕྱིར། ཁྱབ་སྟེ། དེའི་རྒྱུད་ལ་བསླབ་པ་གསུམ་གྱིས་བསྡུས་པའི་རྟོགས་
པའི་ཆོས་འཁོར་མེད་ན། དེའི་རྒྱུད་ལ་སྡེ་སྣོད་གསུམ་གྱིས་བསྡུས་པའི་ལུང་གི་
ཆོས་འཁོར་མེད་དགོས་པའི་ཕྱིར། རྟགས་ཁས། གོང་དུ་མ་གྲུབ་ན། དེར་
ཐལ། རྟོགས་པའི་ཆོས་འཁོར་ཡིན་ན། ལམ་ཞུགས་ཀྱི་མཁྱེན་པ་ཡིན་དགོས་
པའི་ཕྱིར། རྟགས་འབུད། གོང་དུ་འདོད་ན་སླ། ཁ་ཅིག་གིས། བཀའ་དང་
སྤངས་རྟོགས་གང་རུང་གིས་བསྡུས་པའི་དམ་ཆོས་དེ་ཆོས་འཁོར་གྱི་མཚན་ཉིད་
ཟེར་ན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སོ་ཐར་གྱི་སྡོམ་པ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། རྟོགས་པས་བསྡུས་པའི་དམ་ཆོས་
ཡིན་པའི་ཕྱིར་ཏེ། རྟོགས་པའི་བསྟན་པ་ཡིན་པའི་ཕྱིར། རྩ་བར་འདོད་ན།
བསྒྲུབས་ཟིན། ཁ་ཅིག་གིས། བཀའ་དང་ལམ་ཞུགས་ཀྱི་སྤངས་རྟོགས་གང་
རུང་གིས་བསྡུས་པའི་དམ་ཆོས་དེ། ཆོས་འཁོར་གྱི་མཚན་ཉིད་ཟེར་ན། འགོག་
བདེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ།
ལམ་ཞུགས་ཀྱི་སྤངས་པས་བསྡུས་པའི་དམ་ཆོས་ཡིན་པའི་ཕྱིར་ཏེ། ཆོས་ཅན་



དེའི་ཕྱིར། རྩ་བར་འདོད་ན། རྣམ་དཀར་གྱི་ཡོན་ཏན་ཡིན་པར་ཐལ། འདོད་
པའི་ཕྱིར། འདོད་ན། དགེ་བ་ཡིན་པར་ཐལ། འདོད་པའི་ཕྱིར། འདོད་ན།
འདུས་བྱས་ཡིན་པར་ཐལ། འདོད་པའི་ཕྱིར། ཁྱབ་སྟེ། འདུས་མ་བྱས་དང་
དགེ་བའི་གཞི་མཐུན་མེད་པའི་ཕྱིར། མ་གྲུབ་ན། རང་བཞིན་གནས་རིགས་
དེ་དགེ་བ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། འཁོར་བ་མི་དགེ་
བ་ཡིན་པར་ཐལ། འདོད་པའི་ཕྱིར། འདོད་ན། ཁམས་གོང་གི་སས་བསྡུས་
ཀྱི་མི་དགེ་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། མཛོད་
ལས། དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད།།
ཅེས་གསུངས་པའི་ཕྱིར། བྱས་པ་ལ། ཁོ་ན་རེ། རང་བཞིན་གནས་རིགས་དེ་
དགེ་བ་ཡིན་པར་ཐལ། རྒྱུད་བླ་མ་ལས། དགེ་དང་རྣམ་པར་དག་ཕྱིར་དང༌།།
ཞེས་གསུངས་པའི་ཕྱིར། ཟེར་ན། མ་ཁྱབ། གཞན་ཡང་། འགོག་བདེན་
ཆོས་ཅན། རྒྱལ་བོའི་འཁོར་ལོ་རིན་པོ་ཆེ་དང་བྱེད་ལས་མཚུངས་པར་ཐལ། ཆོས་
འཁོར་ཡིན་པའི་ཕྱིར། རྟགས་ཁས། འདོད་ན། འདུས་བྱས་ཡིན་པར་ཐལ་
ལོ༑ ༑འདོད་མི་ནུས་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། རྒྱལ་བོའི་
འཁོར་ལོ་རིན་པོ་ཆེ་ཚད་མས་མ་དམིགས་པའི་ས་ཕྱོགས་ཀྱི་བཀའ་ཆོས་ཅན། རྒྱལ་
བོའི་འཁོར་ལོ་རིན་པོ་ཆེ་དང་བྱེད་ལས་མཚུངས་པར་ཐལ། བཀའ་ཡིན་པའི་
ཕྱིར། ཁྱབ་པ་ཁས། འདོད་ན། དེ་ཆོས་ཅན། རྒྱལ་བོའི་འཁོར་ལོ་རིན་པོ་ཆེ་
ཡོད་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། དེ་མེད་པར་



ཐལ། ཁྱོད་དེའི་དགག་གཞི་ཡིན་པའི་ཕྱིར། ཟེར་ན། མེ་ཚད་མས་མ་དམིགས་
པའི་ས་ཕྱོགས་ཀྱི་བྱང་སེམས་སྦྱོར་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་
ཅན། མེ་ཡོད་པར་ཐལ། མེ་ལྟ་བུའི་སེམས་བསྐྱེད་ཡིན་པའི་ཕྱིར། ཁྱབ་པ་
ཁས། མ་གྲུབ་ན། དེར་ཐལ། སྦྱོར་བ་དང་མཚུངས་ལྡན་དུ་བྱུང་བའི་སེམས་
བསྐྱེད་ཡིན་པའི་ཕྱིར། འདོད་ན། མེ་མེད་པར་ཐལ། མེའི་དགག་གཞི་ཡིན་
པའི་ཕྱིར། བྱས་པ་ལ་ཁོ་ན་རེ། འགོག་བདེན་ཆོས་ཅན། རྟོགས་པའི་ཆོས་
འཁོར་ཡིན་པར་ཐལ། རྟོགས་པའི་ཆོས་དཀོན་མཆོག་ཡིན་པའི་ཕྱིར། ཟེར་
ན༑ མ་ཁྱབ་སྟེ། རྟོགས་པའི་ཆོས་འཁོར་ཡིན་ན། རྟོགས་པའི་ཆོས་དཀོན་
མཆོག་ཡིན་དགོས་པར་ཐལ། ལུང་གི་ཆོས་འཁོར་ཡིན་ན། ལུང་གི་ཆོས་དཀོན་
མཆོག་ཡིན་དགོས་པའི་ཕྱིར། ཁྱབ་པ་འགྲིག རྟགས་འབུད། འདོད་ན།
དམན་ལམ་སྔོན་དུ་མ་སོང་བའི་བྱང་སེམས་ཀྱི་ཚོགས་ལམ་ཆོས་ཅན། དེར་ཐལ།
དེའི་ཕྱིར། ཆོས་ཅན་དེའི་ཕྱིར། འདོད་ན། ཆོས་དཀོན་མཆོག་ཡིན་པར་ཐལ།
འདོད་པའི་ཕྱིར། འདོད་ན། འགོག་ལམ་གང་རུང་གིས་བསྡུས་པའི་འཕགས་
རྒྱུད་ཀྱི་རྣམ་བྱང་བདེན་པ་ཡིན་པར་ཐལ། འདོད་པའི་ཕྱིར། ཁ་ཅིག་གིས། བདེན་
བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ། བཀའ་དང་པོ་
བདེན་བཞིའི་ཆོས་འཁོར་གྱི་མཚན་ཉིད། སྟོང་ཉིད་དངོས་ཀྱི་བསྟན་བྱའི་གཙོ་
བོར་བྱས་ནས་སྟོན་པའི་མདོ་དེ། བཀའ་བར་བ་མཚན་ཉིད་མེད་པའི་ཆོས་འཁོར་
གྱི་མཚན་ཉིད། མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་



སྟོན་པའི་མདོ་དེ། བཀའ་ཐ་མ་ལེགས་པར་རྣམ་པར་ཕྱེ་བའི་ཆོས་འཁོར་གྱི་མཚན་
ཉིད་ཟེར་ན། བདེན་བཞི་དངོས་ཀྱི་བསྟན་བྱའི་གཙོ་བོར་བྱེད་པའི་ཤེར་ཕྱིན་གྱི་
མདོ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་
ན༑ དེར་ཐལ། དེ་ཡོད་པའི་ཕྱིར་ཏེ། འཕགས་པའི་བདེན་པ་བཞི་དག་གི། །
རྣམ་པ་མི་དམིགས་སྒོ་ནས་ནི། །ཞེས་སོགས་ཀྱི་བཤད་བྱ་རྩ་བའི་མདོར་གྱུར་
བའི་ཤེར་ཕྱིན་གྱི་མདོ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་
ཐེག་དམན་ཐུན་མོང་མ་ཡིན་པའི་མདོ་ཡིན་པར་ཐལ། འདོད་པའི་ཕྱིར། འདོད་
མི་ནུས་ཏེ། ཁྱོད་ཐེག་ཆེན་ཐུན་མོང་མ་ཡིན་པའི་མདོ་ཡིན་པའི་ཕྱིར་ཏེ། ཤེར་
ཕྱིན་གྱི་མདོ་ཚིག་ཡིན་པའི་ཕྱིར། གཞན་ཡང་། ལུང་ཕྲན་ཚེགས་ཀྱི་ནང་ཚན་
དུ་གྱུར་བའི་ཀ་ཏ་ཡ་ན་ལ་གདམས་པའི་མདོ་ཆོས་ཅན། མཚོན་བྱ་གཉིས་པ་དེར་
ཐལ། མཚན་ཉིད་གཉིས་པ་དེའི་ཕྱིར། དེར་ཐལ། དེས་སྟོང་ཉིད་བསྟན་པའི་
ཕྱིར་ཏེ། །རྩ་ཤེས་ལས། བཅོམ་ལྡན་དངོས་དང་དངོས་མེད་པ། །མཁྱེན་པས་
ཀ་ཏ་ཡ་ན་ཡི། །གདམས་ངག་ལས་ནི་ཡོད་པ་དང་། །མེད་པ་གཉིས་ཀ་དགག་
པར་མཛད། །ཅེས་གསུངས་པའི་ཕྱིར། རྩ་བར་འདོད་ན། ཐེག་ཆེན་ཐུན་
མོང་མ་ཡིན་པའི་མདོ་ཡིན་པར་ཐལ་ལོ། །འདོད་མི་ནུས་ཏེ། ཐེག་དམན་གྱི་
མདོ་ཡིན་པའི་ཕྱིར་ཏེ། འདུལ་བ་ལུང་གི་མདོ་ཚིག་ཡིན་པའི་ཕྱིར། གཞན་ཡང་།
མདོ་སྡེ་དགོངས་འགྲེལ་ཆོས་ཅན། མཚན་ཉིད་གསུམ་པ་དེར་ཐལ། མཚོན་
བྱ་དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། རྩ་བར་འདོད་ན།



ཀུན་བཏགས་བདེན་མེད་དུ་སྟོན་པའི་མདོ་ཡིན་པར་ཐལ། མཚན་ཉིད་དེའི་ཕྱིར།
འདོད་ན། སྟོང་ཉིད་སྟོན་པའི་མདོ་ཡིན་པར་ཐལ་ལོ། །བྱས་པ་ལ་ཁོ་ན་རེ། དེ་
ཆོས་ཅན། ཀུན་བཏགས་བདེན་མེད་དུ་སྟོན་པའི་མདོ་ཡིན་པར་ཐལ། སེམས་
ཙམ་པའི་འདོད་པ་ལྟར་གྱི་ཀུན་བཏགས་བདེན་མེད་དུ་སྟོན་པའི་མདོ་ཡིན་པའི་
ཕྱིར། ཟེར་ན། མ་ཁྱབ། ཁ་ཅིག་གིས། བདེན་བཞི་དངོས་ཀྱི་བསྟན་བྱའི་
གཙོ་བོར་བྱས་ནས་སྟོན་པའི་ཐེག་དམན་གྱི་མདོ་དེ། བཀའ་དང་པོ་བདེན་བཞིའི་
ཆོས་འཁོར་གྱི་མཚན་ཉིད། སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་
སྟོན་པའི་ཐེག་ཆེན་གྱི་མདོ་དེ། བཀའ་བར་བ་མཚན་ཉིད་མེད་པའི་ཆོས་འཁོར་
གྱི་མཚན་ཉིད། ཟེར་ན། བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་
སྟོན་པའི་འདུལ་བ་ལུང་གི་མདོ་ཚིག་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བདེན་བཞི་དངོས་ཀྱི་
བསྟན་བྱའི་གཙོ་བོར་བྱས་ནས་སྟོན་པ་གང་ཞིག ཐེག་དམན་གྱི་མདོ་ཡིན་
པའི་ཕྱིར། དང་པོ་དེར་ཐལ། ཆོས་ཅན་དེའི་ཕྱིར། གཉིས་པ་མ་གྲུབ་ན། དེ་
ཆོས་ཅན། དེར་ཐལ། འདུལ་བ་ལུང་གི་མདོ་ཚིག་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། ཐེག་དམན་ཐུན་མོང་མ་ཡིན་པའི་མདོ་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་མདོ་ཡིན་པའི་ཕྱིར། འདུལ་
བ་ལུང་གི་མདོ་ཚིག་ཡིན་པའི་ཕྱིར། ཡང་། ལུང་ཕྲན་ཚེགས་ཀྱི་ནང་ཚན་དུ་
གྱུར་བའི་ཀ་ཏ་ཡ་ན་ལ་གདམས་པའི་མདོ་ཆོས་ཅན། མཚོན་བྱ་གཉིས་པ་དེར་



ཐལ། མཚན་ཉིད་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། སྟོང་ཉིད་
དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པ་གང་ཞིག ཐེག་ཆེན་གྱི་མདོ་
ཡིན་པའི་ཕྱིར། དང་པོ་བསྒྲུབས་ཟིན། གཉིས་པ་མ་གྲུབ་ན། དེར་ཐལ། འདུལ་
བ་ལུང་སྡེ་བཞི་བོ་དེ་ཐེག་ཆེན་གྱི་མདོ་ཡིན་པའི་ཕྱིར་ཏེ། དེ་ཐེག་ཆེན་གྱི་འདུལ་
བའི་སྡེ་སྣོད་ཡིན་པའི་ཕྱིར། དེར་ཐལ། དེའི་མཚན་གཞི་ཅིག་ཡོད་པའི་ཕྱིར།
བྱས་པ་ལ་ཁོ་ན་རེ། འདུལ་བ་ལུང་སྡེ་བཞི་ཆོས་ཅན། ཐེག་ཆེན་གྱི་མདོ་མ་
ཡིན་པར་ཐལ། ཐེག་དམན་གྱི་མདོ་ཡིན་པའི་ཕྱིར་ཟེར་ན། མ་ཁྱབ། འོ་ན།
ཐེག་པ་ཐུན་མོང་བའི་མདོ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་
པ་ཐུན་མོང་བའི་མདོ་ཡོད་པའི་ཕྱིར། དེར་ཐལ། ཐེག་པ་ཐུན་མོང་བའི་ལམ་
ཡོད་པའི་ཕྱིར། དེར་ཐལ། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ། སྐྱེས་བུ་
འབྲིང་དང་ཐུན་མོང་བའི་ལམ་ལ་བློ་སྦྱོང་བ་སྔོན་དུ་འགྲོ་དགོས་པའི་ཕྱིར། འདོད་
ན༑ རིགས་འགྲེའོ། །གཞན་ཡང་། རང་གི་ཆེད་དུ་བྱ་བའི་གདུལ་བྱ་ཐེག་
ཆེན་གྱི་རིགས་ཅན་ལ་དགོངས་ནས་གསུངས་པའི་མདོ་ཡིན་ན། རང་གི་ཆེད་
དུ་བྱའི་བའི་གདུལ་བྱ་ཐེག་དམན་གྱི་རིགས་ཅན་ལ་དགོངས་ནས་གསུངས་པའི་
མདོ་མ་ཡིན་དགོས་པར་ཐལ། ཐེག་ཆེན་གྱི་མདོ་ཡིན་ན། ཐེག་དམན་གྱི་མདོ་
མ་ཡིན་དགོས་པའི་ཕྱིར། རྟགས་ཁས། འདོད་ན། བཅོམ་ལྡན་འདས་ཀྱིས་
གསུངས་པའི་ཆོས་ཀྱི་འཁོར་ལོའི་མདོ་ཆོས་ཅན། དེར་ཐལ། དེའི་ཕྱིར། དེར་
ཐལ། ཁྱོད་མདོ་གང་ཞིག ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་ཆེན་གྱི་



རིགས་ཅན་ཡོད་པའི་ཕྱིར། འདོད་མི་ནུས་ཏེ། ཁྱོད་མདོ་གང་ཞིག ཁྱོད་ཀྱི་
ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པའི་ཕྱིར། ཡང་། གསུང་
རབ་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་གཏན་ལ་དབབ་པའི་སྡེ་ཆོས་
ཅན། ཁྱོད་ཐེག་དམན་གྱི་སྡེ་སྣོད་མ་ཡིན་པར་ཐལ། ཁྱོད་ཐེག་ཆེན་གྱི་སྡེ་སྣོད་
ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཐེག་ཆེན་གྱི་སྡེ་སྣོད་ཡིན་པར་
ཐལ། དེ་ཐེག་ཆེན་གྱི་མངོན་པའི་སྡེ་སྣོད་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། ཁྱོད་ཐེག་པ་ཆེ་ཆུང་གཉིས་ཀའི་མངོན་པའི་སྡེ་སྣོད་ཡིན་པའི་
ཕྱིར། དེར་ཐལ། མངོན་པ་ཀུན་བཏུས་ལས། གཏན་ལ་དབབ་པའི་སྡེ་ནི།
གཉིས་ཀའི་ཆོས་མངོན་པའི་སྡེ་སྣོད་དོ། །ཞེས་གསུངས་པའི་ཕྱིར། གོང་གི་
རྩ་བར་འདོད་ན། དེ་ཆོས་ཅན། ཁྱོད་ཐེག་ཆེན་ཐུན་མོང་མ་ཡིན་པའི་མདོ་ཡིན་
པར་ཐལ། འདོད་པའི་ཕྱིར། འདོད་ན་སླ། གཞན་ཡང་། ཐེག་ཆེན་གྱི་ལམ་
ཡིན་ན། ཐེག་དམན་གྱི་ལམ་མ་ཡིན་དགོས་པར་ཐལ། ཐེག་ཆེན་གྱི་མདོ་ཡིན་
ན༑ ཐེག་དམན་གྱི་མདོ་མ་ཡིན་དགོས་པའི་ཕྱིར། རྟགས་ཁས། འདོད་ན།
བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་
པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན་སླ། ཁ་ཅིག་
གིས། སྟོན་པས་ཆོས་འཁོར་གསུམ་རིམ་ཅན་དུ་བསྐོར། གཅིག་ཆར་དུ་མ་
བསྐོར། ཟེར་ན། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བར་ཐལ།
སྟོན་པས་ཐེག་པ་ཆེ་ཆུང་གི་སྡེ་སྣོད་གཅིག་ཆར་དུ་གསུངས་པའི་ཕྱིར། དེར་ཐལ།



མདོ་སྡེ་རྒྱན་ལས། སྔར་ལུང་མ་བསྟན་ལྷན་ཅིག་འབྱུང་ཞེས་པ་དང་། དེའི་
ཐད་ཀྱི་འགྲེལ་བར། ལྷན་ཅིག་འབྱུང་ཞེས་པ་ནི། ཐེག་པ་ཆེན་པོ་ཉན་ཐོས་ཀྱི་
ཐེག་པ་དང་། དུས་མཉམ་དུ་དམིགས་ཀྱི་ཕྱིས་ནི་མ་ཡིན་ནོ། །ཇི་ལྟར་སངས་
རྒྱས་ཀྱི་མ་ཡིན་པར་ཤེས། ཞེས་གསུངས་པའི་ཕྱིར། གཞན་ཡང་། སྟོན་པས་
ཡུལ་ཝ་ར་ན་སིར་ལྔ་སྡེ་ལ་གསུངས་པའི་བདེན་བཞིའི་ཆོས་འཁོར་དེ། ཞིང་འདིར་
སྟོན་པས་ཆོས་འཁོར་བསྐོར་བའི་ཐོག་མ་ཡིན་པར་ཐལ། སྟོན་པས་ཆོས་འཁོར་
གསུམ་རིམ་ཅན་དུ་བསྐོར་བའི་ཕྱིར། འདོད་ན། སྟོན་པ་མངོན་པར་རྫོགས་
པར་སངས་རྒྱས་ནས་ཞག་བཞི་བཅུ་རྩ་དགུར་ཆོས་མ་གསུངས་པར་བཤད་པ་དེ་
སྒྲ་ཇི་བཞིན་པ་ཡིན་པར་ཐལ། འདོད་པའི་ཕྱིར། འདོད་ན། གདུལ་བྱ་ལ་
ཆོས་མི་གསུང་བའི་མཆོག་གི་སྤྲུལ་སྐུ་ཡོད་པར་ཐལ། འདོད་པའི་ཕྱིར། གཞན་
ཡང་། ཟབ་ཞི་སྤྲོས་བྲལ་འོད་གསལ་འདུས་མ་བྱས། །ཞེས་སོགས་ཀྱི་མདོ་འདི་
ལུང་གི་ཆོས་འཁོར་མ་ཡིན་པར་ཐལ། ཡུལ་ཝ་ར་ན་སིར་ལྔ་སྡེ་ལ། གསུངས་
པའི་བདེན་བཞིའི་ཆོས་འཁོར་དེ་ཞིང་འདིར་སྟོན་པས་ཆོས་འཁོར་བསྐོར་བའི་
ཐོག་མ་ཡིན་པའི་ཕྱིར། རྟགས་ཁས། འདོད་ན་སླ། གཞན་ཡང་། ཆོས་འཁོར་
གསུམ་དུས་ཚིགས་ཀྱི་སྒོ་ནས་འཇོག་རིགས་པར་ཐལ། སྟོན་པས་ཆོས་འཁོར་
གསུམ་རིམ་ཅན་དུ་བསྐོར་བའི་ཕྱིར། རྟགས་ཁས། འདོད་ན། དྲང་ངེས་རྣམ་
འབྱེད་ལས། འཁོར་ལོ་རིམ་པ་གསུམ་གསུང་བ་ནི། འཁོར་གྱི་འདུ་ཐེབས་དང་
སྟོན་པའི་སྐུ་ཚེའི་ཚིགས་ལ་སོགས་པའི་ངོས་ནས་འཇོག་པ་མིན་གྱི། བརྗོད་བྱའི་
86



ངོས་ནས་ཡིན་ནོ། །དེ་ཡང་བདག་མེད་པའི་དོན་གཏན་ལ་འབེབས་པའི་དབང་
དུ་བྱས་ཏེ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་
ལ་ཁོ་ན་རེ། དྲང་ངེས་རྣམ་འབྱེད་ལས། དོན་དེ་ཉིད་དུས་ཀྱི་རིམ་པའི་སྒོས་
འཁོར་ལོ་གསུམ་དང་སྦྱར་བའི་དྲང་ངེས་སུ་འགྱུར་ཚུལ་དོན་དམ་ཡང་དག་
འཕགས་ཀྱིས་སྟོན་པ་ལ་ཞུས་པ་ནི། ཞེས་གསུངས་པ་མི་འཐད་པར་ཐལ། འཁོར་
ལོ་གསུམ་དུས་ཚིགས་ཀྱི་སྒོ་ནས་འཇོག་མི་རིགས་པའི་ཕྱིར། ཟེར་ན། འདིར་
མ་ཁྱབ་སྟེ། ལུང་དེའི་དོན་ནི། ཡུལ་ཝ་ར་ན་སིར་ལྔ་སྡེ་ལ་གསུངས་པའི་བདེན་
བཞིའི་ཆོས་འཁོར་དང་། བྱ་རྒོད་ཕུང་པོའི་རིར་གསུངས་པའི་ཤེར་ཕྱིན་གྱི་མདོ་
དང་། ཡུལ་ཡངས་པ་ཅན་དུ་གསུངས་པའི་མདོ་སྡེ་དགོངས་འགྲེལ་རྣམས་དུས་
ཚིགས་ཀྱི་སྒོ་ནས་འཇོག་པ་ལ་དགོངས་པའི་ཕྱིར། གཞན་ཡང་། སྟོན་པས་
ཆོས་འཁོར་གསུམ་གཅིག་ཆར་དུ་བསྐོར་བར་ཐལ། སྟོན་པས་ངེས་དོན་གྱི་མདོ་
དང་དྲང་དོན་གྱི་མདོ་གཉིས་གཅིག་ཆར་དུ་གསུངས་པའི་ཕྱིར། དེར་ཐལ། སྟོན་
པས་འདུས་བྱས་མི་རྟག་པར་སྟོན་པའི་མདོ་དང་། འདུས་བྱས་བདེན་མེད་དུ་
སྟོན་པའི་མདོ་གཉིས་གཅིག་ཆར་དུ་གསུངས་པའི་ཕྱིར། དེར་ཐལ། གསང་
བ་བསམ་གྱིས་མི་ཁྱབ་པའི་མདོ་ལས། ཞི་བའི་བློ་གྲོས་དེ་ལ་བཅོམ་ལྡན་འདས་
ཀྱིས་གསུངས་འདི་སྐད་དུ། ཀུན་ཤེས་ཀོའུ་དི་ན་ཡ་ལ་མིག་མི་རྟག་གོ། །ཅེས་
བཀའ་སྩལ་བ་དེ་ལ། སྡུག་བསྔལ་གྱི་སྒྲས་འདུལ་བ་རྣམས་ཀྱིས་ནི། མིག་སྡུག་
བསྔལ། ཞེས་ཐོས་སོ། །བདག་མེད་པའི་སྒྲས་འདུལ་བ་རྣམས་ཀྱིས་ནི། མིག་
87
.



བདག་མེད་པའོ། །ཞེས་ཐོས་སོ། །སྟོང་བའི་སྒྲས་འདུལ་བ་རྣམས་ཀྱིས་ནི། མིག་
སྟོང་པའོ། །ཞེས་ཐོས་སོ། །ཞི་བའི་སྒྲས་འདུལ་བ་རྣམས་ཀྱིས་ནི། མིག་ཞི་
བའོ། །ཞེས་ཐོས་སོ། །དབེན་པའི་སྒྲས་འདུལ་བ་རྣམས་ཀྱིས་ནི། མིག་དབེན་
པའོ་ཞེས་ཐོས་སོ། །སྟོང་ཉིད་ཀྱི་སྒྲས་འདུལ་བ་རྣམས་ཀྱིས་ནི། མིག་སྟོང་ཉིད་
དོ༑ ༑ཞེས་ཐོས་སོ། །ཞེས་གསུངས་པའི་ཕྱིར། ཡང་ཁོ་ན་རེ། སྟོན་པས་
མཛད་པ་བཅུ་གཉིས་ཀྱི་ཚུལ་གཅིག་ཆར་དུ་བསྟན་པར་ཐལ། སྟོན་པས་ཆོས་
འཁོར་གསུམ་གཅིག་ཆར་དུ་བསྐོར་བའི་ཕྱིར། རྟགས་ཁས། འདོད་ན། སྟོན་
པས་རབ་བྱུང་གི་མཛད་པ་དང་ཁྱིམ་པའི་མཛད་པ་གཉིས་གཅིག་ཆར་དུ་བསྟན་
པར་ཐལ། འདོད་པའི་ཕྱིར། འདོད་ན། རབ་བྱུང་དང་ཁྱིམ་པའི་གཞི་མཐུན་
ཡོད་པར་ཐལ་ལོ། །ཟེར་ན། མ་ཁྱབ་སྟེ། ལོངས་སྐུ་དང་སྤྲུལ་སྐུའི་གཞི་མཐུན་
ཡོད་པར་ཐལ། སྟོན་པས་ལོངས་སྐུ་དང་སྤྲུལ་སྐུའི་མཛད་པ་གཅིག་ཆར་དུ་མཛད་
པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེས་དེ་གཉིས་ཀྱི་གོ་འཕང་
གཅིག་ཆར་དུ་མངོན་དུ་མཛད་པའི་ཕྱིར། དེར་ཐལ། ལོངས་སྐུ་དང་སྤྲུལ་སྐུ་
གཉིས་དུས་མཉམ་པའི་ཕྱིར། དེར་ཐལ། ལོངས་སྐུ་དང་དངོས་རྒྱུ་ཚོགས་པ་
ཚར་གཅིག་ལ་རག་ལས་ཀྱི་འབྲེལ་བ་གྲུབ་པའི་སྤྲུལ་སྐུ་ཡོད་པའི་ཕྱིར། རྩ་བར་
འདོད་མི་ནུས་ཏེ། ལོངས་སྐུ་ཡིན་ན། སྤྲུལ་སྐུ་མ་ཡིན་དགོས་པའི་ཕྱིར། གོང་
གི་རྩ་བར་འདོད་ན་སླ། ཡང་ཁོ་ན་རེ། སྟོན་པས་ཆོས་འཁོར་གསུམ་གནས་
གཅིག་དུ་གསུངས་པར་ཐལ། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་



བའི་ཕྱིར། འདོད་བྱས་པ་ལ། དེ་མ་གསུངས་པར་ཐལ། དེས་དེ་གསུམ་གནས་
སོ་སོར་གསུངས་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་ཐལ། སྟོན་
པས་བཀའ་དང་པོ་བདེན་བཞིའི་ཆོས་འཁོར་དེ་ཡུལ་ཝ་ར་ན་སིར་གསུངས། བར་
བ་དེ་བྱ་རྒོད་ཕུང་པོའི་རིར་གསུངས། ཐ་མ་དེ་ཡུལ་ཡངས་པ་ཅན་དུ་གསུངས་
པའི་ཕྱིར། ཟེར་ན། སྟོན་པས་སྡེ་སྣོད་གསུམ་གནས་གཅིག་དུ་མ་གསུངས་པར་
ཐལ། དེས་དེ་གསུམ་གནས་སོ་སོར་གསུངས་པའི་ཕྱིར། ཁྱབ་པ་ཁས། རྟགས་
སླ༑ ཡང་ཁོ་ན་རེ། འཁོར་ལོ་ཐ་མ་དེ་འཁོར་ལོ་དང་པོ་གཉིས་ལ་འགལ་སྤོང་
གི་མདོ་མ་ཡིན་པར་ཐལ། སྟོན་པས་ཆོས་འཁོར་གསུམ་གཅིག་ཆར་དུ་བསྐོར་
བའི་ཕྱིར། རྟགས་ཁས། འདོད་ན། དེ་དེ་གཉིས་ལ་འགལ་སྤོང་གི་མདོ་ཡིན་
པར་ཐལ། མདོ་སྡེ་དགོངས་འགྲེལ་དེ་དེ་ཡིན་པའི་ཕྱིར་ཏེ། དེ་གཉིས་ལ་འགལ་
སྤོང་གི་མདོ་ཡོད་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། སྟོན་པས་
གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ནས་གསུངས་པའི་ཆོས་འཁོར་
གསུམ་གཅིག་ཆར་དུ་གསུངས་པར་ཐལ། དེས་ཆོས་འཁོར་གསུམ་གཅིག་ཆར་
དུ་གསུངས་པའི་ཕྱིར། རྟགས་ཁས། འདོད་ན། སྟོན་པས་རྒྱུད་སྨིན་བྱེད་ཀྱི་
ལམ་རིམ་དང་རྒྱུད་གྲོལ་བྱེད་ཀྱི་ལམ་རིམ་གཉིས་གཅིག་ཆར་དུ་བསྟན་པར་ཐལ།
འདོད་པའི་ཕྱིར། འདོད་ན། སྟོན་པས་གདུལ་བྱ་ལམ་ལ་རིམ་པ་བཞིན་དུ་བཀྲི་
བར་མཛད་པ་མ་ཡིན་པར་ཐལ། འདོད་པའི་ཕྱིར་ན་མ་ཁྱབ། སྐྱོན་མེད་དེ།
སྟོན་པས་རྒྱུད་སྨིན་བྱེད་ཀྱི་ལམ་རིམ་སྟོན་དགོས་ཀྱི་གདུལ་བྱ་ལ་རྒྱུད་སྨིན་བྱེད་
s



ཀྱི་ལམ་རིམ་བསྟན་པ་དང་དུས་མཉམ་དུ་རྒྱུད་གྲོལ་བྱེད་ཀྱི་ལམ་རིམ་སྟོན་དགོས་
ཀྱི་གདུལ་བྱ་ལ་རྒྱུད་གྲོལ་བྱེད་ཀྱི་ལམ་རིམ་བསྟན་པར་གསུངས་པའི་ཕྱིར། ཡང་
ཁོ་ན་རེ། སྟོན་པས་ཆོས་འཁོར་གསུམ་རིམ་ཅན་དུ་བསྐོར་བར་ཐལ། དེས་
དེ་གསུམ་རིམ་ཅན་དུ་བསྐོར་བ་ཅིག་ཡོད་པའི་ཕྱིར། ཟེར་ན། མ་ཁྱབ། ཁ་
ཅིག་གིས། སྟོན་པས་ཆོས་འཁོར་གསུམ་གཅིག་ཆར་དུ་ཡང་བསྐོར། རིམ་
ཅན་དུ་ཡང་བསྐོར་ཟེར་ན། ཆོས་འཁོར་གསུམ་གཅིག་ཆར་དུ་གྲུབ་པར་ཐལ།
སྟོན་པས་ཆོས་འཁོར་གསུམ་གཅིག་ཆར་དུ་བསྐོར་བའི་ཕྱིར། འདོད་ན། ཆོས་
འཁོར་གསུམ་རིམ་ཅན་དུ་གྲུབ་པར་ཐལ། དེས་དེ་གསུམ་རིམ་ཅན་དུ་བསྐོར་
བའི་ཕྱིར། རྟགས་ཁས། འདོད་ན། ཆོས་འཁོར་གསུམ་ཆོས་ཅན། རིམ་ཅན་
དུ་མ་གྲུབ་པར་ཐལ། གཅིག་ཆར་དུ་གྲུབ་པའི་ཕྱིར། འཁོར་གསུམ། ཁ་ཅིག་
གིས། རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་རུང་བའི་མདོ་དེ། ངེས་
དོན་གྱི་མདོའི་མཚན་ཉིད། རང་གི་བསྟན་དོན་སྒྲ་ཇི་བཞིན་དུ་ཁས་བླངས་དུ་
མི་རུང་བའི་མདོ་དེ། དྲང་དོན་གྱི་མདོའི་མཚན་ཉིད། ཟེར་ན། འདུས་བྱས་
མི་རྟག་པར་སྟོན་པའི་མདོ་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་
དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན།
དེ་ཆོས་ཅན། ངེས་དོན་གྱི་མདོ་མ་ཡིན་པར་ཐལ། དྲང་དོན་གྱི་མདོ་ཡིན་པའི་
ཕྱིར་ཏེ། ཆོས་ཅན་དེའི་ཕྱིར། མཚན་ཉིད་གཉིས་པ་ལ། འདུས་བྱས་མི་རྟག་
པར་སྟོན་པའི་མདོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་



གྲུབ་སྟེ། ཆོས་ཅན་དེའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར།
ཁ་ཅིག་གིས། ཀུན་རྫོབ་བདེན་པ་བསྟན་བྱའི་གཙོ་བོར་བྱས་ནས་སྟོན་པའི་མདོ་
དེ༑ དྲང་དོན་གྱི་མདོའི་མཚན་ཉིད། དོན་དམ་བདེན་པ་བསྟན་བྱའི་གཙོ་བོར་
བྱས་ནས་སྟོན་པའི་མདོ་དེ། ངེས་དོན་གྱི་མདོའི་མཚན་ཉིད། ཟེར་ན། ཡུམ་
རྒྱས་འབྲིང་བསྡུས་གསུམ་ཆོས་ཅན། མཚོན་བྱ་དེར་ཐལ། མཚན་ཉིད་དང་
པོ་དེའི་ཕྱིར། མ་གྲུབ་ན། དེར་ཐལ། ཀུན་རྫོབ་བདེན་པ་ཤུགས་བསྟན་བསྟན་
བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཏེ། སྦས་དོན་མངོན་རྟོགས་
ཀྱི་རིམ་པ་ཤུགས་ལ་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་
ཏེ༑ དེ་ཡོད་པའི་ཕྱིར། རྩ་བར་འདོད་མི་ནུས་ཏེ། ངེས་དོན་གྱི་མདོ་ཡིན་པའི་
ཕྱིར་ཏེ། དེའི་མཚན་གཞི་གཅིག་ཡོད་པའི་ཕྱིར། མདོ་ཤེས་རབ་སྙིང་པོ་ཆོས་
ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། སྟོང་ཉིད་བསྟན་
བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། དེར་ཐལ། ཆོས་ཅན་
དེའི་ཕྱིར། རྩ་བར་འདོད་ན། དེ་ཆོས་ཅན། རང་གི་བསྟན་དོན་སྒྲ་ཇི་བཞིན་
དུ་ཁས་བླང་དུ་རུང་བའི་མདོ་ཡིན་པར་ཐལ། འདོད་པའི་ཕྱིར། འདོད་ན། ཕུང་
པོ་ལྔ་རང་བཞིན་གྱིས་མ་གྲུབ་པར་ཐལ་ལོ། །འདོད་མི་ནུས་ཏེ། གཞི་གྲུབ་པའི་
ཕྱིར། ཁ་ཅིག་གིས། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་
ནས་སྟོན་པའི་མདོ་དེ། དྲང་དོན་གྱི་མདོའི་མཚན་ཉིད། དོན་དམ་བདེན་པ་དངོས་
ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་དེ། ངེས་དོན་གྱི་མདོའི་མཚན་



ཉིད། ཟེར་ན། མདོ་ཤེས་རབ་སྙིང་པོ་ཆོས་ཅན། མཚན་ཉིད་དང་པོ་དེར་
ཐལ། མཚོན་བྱ་དེའི་ཕྱིར་ཏེ། རྟགས་གོང་དུ་སྒྲུབས་ཟིན་པའི་ཕྱིར་རོ། །འདོད་
མི་ནུས་ཏེ། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་
པའི་མདོ་ཡིན་པའི་ཕྱིར་ཏེ། སྟོན་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་
སྟོན་པའི་མདོ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཡང་དེ་ཆོས་ཅན། མཚོན་
བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་གོང་དུ་སྒྲུབ་ཟིན། རྩ་
བར་འདོད་ན་སླ། བྱས་པ་ལ་ཁོ་ན་རེ། དྲང་དོན་དངོས་ཀྱི་བསྟན་བྱའི་གཙོ་
བོར་བྱས་ནས་སྟོན་པའི་ངེས་དོན་གྱི་མདོ་ཡོད་པར་ཐལ། ངེས་དོན་དངོས་ཀྱི་
བསྟན་བྱའི་གཙོ་བོར་བྱས་ནས་སྟོན་པའི་དྲང་དོན་གྱི་མདོ་ཡོད་པའི་ཕྱིར། ཟེར་
ན༑ མ་ཁྱབ། རྟགས་གྲུབ་སྟེ། མདོ་ཤེས་རབ་སྙིང་པོ་དེ་དེ་ཡིན་པའི་ཕྱིར་ཏེ།
དེས་ངེས་དོན་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པ་གང་ཞིག དེ་
དྲང་དོན་གྱི་མདོ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེའི་གཞི་
མཐུན་མེད་པའི་ཕྱིར། ཡང་ཁོ་ན་རེ། དྲང་དོན་གྱི་མདོ་ཡིན་ན། དྲང་དོན་
དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་དགོས་པར་ཐལ། ངེས་
དོན་གྱི་མདོ་ཡིན་ན། ངེས་དོན་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་
པའི་མདོ་ཡིན་དགོས་པའི་ཕྱིར། ཟེར་ན། མ་ཁྱབ། རྟགས་འབུད། འདོད་ན།
མདོ་ཤེས་རབ་སྙིང་པོ་ཆོས་ཅན། དེར་ཐལ། དེའི་ཕྱིར། འཁོར་གསུམ། ཡང་
ཁོ་ན་རེ། བློ་གྲོས་མི་ཟད་པའི་མདོ་ལས། འདི་ནི་ངེས་པའི་དོན་གྱི་མདོ་སྡེ་ལ་
92



རྟོན་གྱི་དྲང་བའི་དོན་གྱི་མདོ་སྡེ་ལ་མི་རྟོན་པའོ། །ཞེས་གསུངས་པ་མི་འཐད་པར་
ཐལ། ངེས་དོན་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་དྲང་དོན་གྱི་
མདོ་ཡོད་པའི་ཕྱིར། ཟེར་ན། མ་ཁྱབ། ཁ་ཅིག་གིས་མདོ་ཡིན་ན། ཀུན་རྫོབ་
བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པས་ཁྱབ་
ཟེར་ན། མདོ་ཡིན་ན། དྲང་དོན་གྱི་མདོ་ཡིན་དགོས་པར་ཐལ། དམ་བཅའི་
འཐད་པའི་ཕྱིར། འདོད་ན། ངེས་དོན་གྱི་མདོ་གཞི་མ་གྲུབ་པར་ཐལ་ལོ། །བྱས་
པ་ལ་ཁོ་ན་རེ། མདོ་ཡིན་ན་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་
བྱས་ནས་སྟོན་པའི་མདོ་ཡིན་དགོས་པར་ཐལ། བཀའ་བརྒྱད་སྟོང་པས་ཀུན་རྫོབ་
བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། མ་གྲུབ་
ན༑ དེ་ཆོས་ཅན། ཁྱོད་ཀྱིས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་
བྱས་ནས་བསྟན་པར་ཐལ། ཁྱོད་ཀྱིས་ལྷག་པ་ཤེས་རབ་ཀྱི་བསླབ་པ་དངོས་ཀྱི་
བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཟེར་ན། འདིར་མ་ཁྱབ། མ་
གྲུབ་ན། དེར་ཐལ། ཁྱོད་མངོན་པའི་སྡེ་སྣོད་ཡིན་པའི་ཕྱིར། ཡང་ཁོ་ན་རེ།
བཀའ་བརྒྱད་སྟོང་པས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་
ནས་བསྟན་པར་ཐལ། དབུ་མ་རྩ་བ་ཤེས་རབ་ཀྱིས་ཀུན་རྫོབ་བདེན་པ་དངོས་
ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེས་འདུས་
བྱས་བདེན་མེད་དུ་གཏན་ལ་འབེབས་པའི་རིགས་པ་དངོས་ཀྱི་བསྟན་བྱའི་གཙོ་
བོར་བྱས་ནས་བསྟན་པའི་ཕྱིར། ཟེར་ན། མ་ཁྱབ། དེར་ཐལ། དེས་རིགས་
བ
93



-
པའི་རྣམ་གྲངས་མཐའ་ཡས་པའི་སྒོ་ནས་འདུས་བྱས་བདེན་མེད་དུ་གཏན་ལ་
འབེབས་པའི་ཕྱིར། ཟེར་ན། བཀའ་བརྒྱད་སྟོང་བའི་དངོས་ཀྱི་བསྟན་བྱའི་གཙོ་
བོར་གྱུར་པའི་ཀུན་རྫོབ་བདེན་པར་ཡོད་ན། དེས་ཀུན་རྫོབ་བདེན་པ་དངོས་ཀྱི་
བསྟན་བྱའི་གཙོ་བོར་བྱས་ནས་བསྟན་དགོས་པར་ཐལ། དེས་ཀུན་རྫོབ་བདེན་
པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། འདོད་ན། སྐབས་
དང་པོར་ལམ་ཤེས་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ།
དེའི་དངོས་ཀྱི་བསྟན་བྱའི་གཙོ་བོར་གྱུར་བའི་ལམ་ཤེས་ཡོད་པའིཕྱིར། ཁྱབ་
པ་འགྲིག མ་གྲུབ་ན། དེར་ཐལ། རྣམ་མཁྱེན་དེ་དེ་ཡིན་པའི་ཕྱིར། འདོད་
ན༑ སྐབས་དང་པོ་དང་གཉིས་པ་ལ་ཟློས་སྐྱོན་ཡོད་པར་ཐལ་ལོ། །གཞན་ཡང་།
ཉན་ཐོས་ཞི་བ་ཚོལ་རྣམས། ཞེས་སོགས་ཀྱི་ཤོ་ལོ་ཀ་འདིས་ཡེ་ཤེས་ཆོས་སྐུ་ལ་
དངོས་སུ་བསྟོད་ཕྱག་མཛད་པ་ཡིན་པར་ཐལ། དེའི་དངོས་ཀྱི་བསྟོད་ཕྱག་གི་
ཡུལ་དུ་གྱུར་བའི་ཡེ་ཤེས་ཆོས་སྐུ་ཡོད་པའི་ཕྱིར། ཁྱབ་པ་འགྲིག མ་གྲུབ་ན།
དེར་ཐལ། རྣམ་མཁྱེན་དེ་དེ་ཡིན་པའི་ཕྱིར། རྩ་བར་འདོད་ན། དེས་ཡེ་ཤེས་
ཆོས་སྐུ་ལ་དངོས་སུ་མ་བསྟོད་པར་ཐལ། དེས་དེ་དང་སྦྱོར་བཞི་ལ་དངོས་སུ་
མ་བསྟོད་པར་བཤད་པའི་ཕྱིར། གཞན་ཡང་། བཀའ་བརྒྱད་སྟོང་བས་སྦས་
དོན་མངོན་རྟོགས་ཀྱི་རིམ་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་
ཐལ། དེས་གོ་སྒྲུབ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར།
དེར་ཐལ། དེའི་དངོས་ཀྱི་བསྟན་བྱའི་གཙོ་བོར་གྱུར་བའི་གོ་སྒྲུབ་ཡོད་པའི་ཕྱིར།



ཁྱབ་སྟེ། དེའི་དངོས་ཀྱི་བསྟན་བྱའི་གཙོ་བོར་གྱུར་བའི་ཀུན་རྫོབ་བདེན་པ་ཡོད་
ནི༑ དེས་ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་
དགོས་པའི་ཕྱིར། རྟགས་ཁས། རྩ་བའི་རྟགས་མ་གྲུབ་ན། དེར་ཐལ། བྱང་
སེམས་ཚོགས་ལམ་པའི་རྒྱུད་ཀྱི་ལྷག་པ་ཤེས་རབ་ཀྱི་བསླབ་པ་དེ་དེའི་དངོས་ཀྱི་
བསྟན་བྱའི་གཙོ་བོར་གྱུར་བའི་གོ་སྒྲུབ་ཡིན་པའི་ཕྱིར། དེར་ཐལ། དེ་དེའི་དངོས་
ཀྱི་བསྟན་བྱའི་གཙོ་བོར་གྱུར་བ་གང་ཞིག་གོ་སྒྲུབ་ཡིན་པའི་ཕྱིར། དང་པོ་དངོས་
ཕྱི་མ་སླ། བྱས་པ་ལ་ཁོ་ན་རེ། བཀའ་བརྒྱད་སྟོང་པ་ཆོས་ཅན། ཁྱོད་ཀྱིས་
ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པར་ཐལ། ཁྱོད་
ཀྱི་དངོས་ཀྱི་བསྟན་བྱའི་གཙོ་བོར་གྱུར་བའི་ཀུན་རྫོབ་བདེན་པ་ཡོད་པའི་ཕྱིར། ཟེར་
ན༑ དོན་དམ་བདེན་པ་ཞེས་བརྗོད་པའི་ངག་ཆོས་ཅན། དེར་ཐལ། དེའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་དངོས་ཀྱི་བསྟན་བྱའི་གཙོ་བོར་
གྱུར་བའི་ཡོད་པ་དེ། དོན་དམ་བདེན་པ་མ་ཡིན་པའི་ཕྱིར། རྟགས་སླ། རྩ་
བར་འདོད་ན། དེ་སེལ་འཇུག་གི་སྒྲ་མ་ཡིན་པར་ཐལ། འདོད་པའི་ཕྱིར། ཡང་
ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་ཀུན་རྫོབ་བདེན་
པ་བསྒོམ་བྱའི་གཙོ་བོར་བྱས་ནས་བསྒོམ་པར་ཐལ། ཁྱོད་ཀྱི་བསྒོམ་བྱའི་གཙོ་
བོར་གྱུར་བའི་ཀུན་རྫོབ་བདེན་པ་ཡོད་པའི་ཕྱིར། ཁྱབ་པ་འགྲིག ཁོ་ན་རེ།
དོན་དམ་ཡང་དག་འཕགས་ཀྱིས་ཞུས་པའི་ལེའུ་དེ་ངེས་དོན་གྱི་མདོ་ཡིན། དེའི་
དགོངས་པ་དབུ་མར་གནས་ཞེས་ཟེར་ན། དེ་ཆོས་ཅན། ངེས་དོན་གྱི་མདོ་མ་



ཡིན་པར་ཐལ། དྲང་དོན་གྱི་མདོ་ཡིན་པའི་ཕྱིར། དེར་ཐལ། དེ་མཚན་ཉིད་
ལ་ལྡེམ་དགོངས་ཀྱི་མདོ་ཡིན་པའི་ཕྱིར། དེར་ཐལ། རྣམ་བཤད་སྙིང་བོ་རྒྱན་
ལས་མཚན་ཉིད་ལ་ལྡེམ་པོར་དགོངས་པ་ནི། དགོངས་འགྲེལ་ལས་ངོ་བོ་ཉིད་
གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་ལྟ་བུའོ། །ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། ཡོན་ཏན་འབྱུང་གནས་
ཀྱིས་ཞུས་པའི་ལེའུ་དེ་དེའི་སྐབས་ནས་བསྟན་པའི་མདོ་ཡིན་པ་ལ་དགོངས་པའི་
ཕྱིར། ཟེར་ན། ཡོན་ཏན་འབྱུང་གནས་ཀྱིས་ཞུས་པའི་ལེའུ་དེ། སེམས་ཙམ་
པས་འདོད་པ་ལྟར་གྱི་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་ཕྱེ་
ནས་སྟོན་པའི་མདོ་ཡིན་པར་ཐལ། དམ་བཅའ་འཐད་པའི་ཕྱིར། རྟགས་ཁས།
འདོད་ན། དེ་འདི་ནི་བླ་ན་མ་མཆིས་པའོ། །ཞེས་པས་ཉེ་ཚིག་སྨོས་པའི་སྐབས་
ནས་བསྟན་པའི་བཀའ་ཐ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་
བཤད་སྙིང་པོ་རྒྱན་ལས། འདི་ནི་བླ་ན་མ་མཆིས་པའོ། །ཞེས་ཉེ་ཚིག་སྨོས་པའི་
མཚན་གཞིར་མདོ་སྡེ་དགོངས་འགྲེལ་རིལ་པོ་འཛིན་པ་མི་འཐད་དེ། དེར་ས་
བཅུའི་དབང་ཕྱུག་གི་བྱང་ཆུབ་སེམས་དཔའ་བཅུས་སྟོན་པ་ལ་དྲི་བ་མི་འདྲ་བ་རེ་
རེ་མཛད་པའི་དྲིས་ལན་གཞན་རྣམས་འདིའི་མཚན་གཞིར་འབྲེལ་བ་མེད་པའི་
ཕྱིར་རོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་
ལ་ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་དེ་ངེས་དོན་གྱི་མདོ་ཡིན་
པར་ཐལ། དེ་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་



ནས་སྒྲུབ་པའི་མདོ་ཡིན་པའི་ཕྱིར། དེར་ཐལ། དབུ་མ་སྣང་བ་ལས། དེའི་
དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ལ་སོགས་པ་བསྟན་པ་ཡང་དོན་དམ་
པའི་དབང་དུ་མཛད་པ་ཁོ་ནར་བརྗོད་ཅིང་། ངོ་བོ་ཉིད་མེད་པ་རྣམ་པ་གསུམ་
གྱི་དགོངས་པ་བསྟན་ནས། དབུ་མའི་ལམ་མཐའ་གཉིས་དང་བྲལ་བ་རབ་ཏུ་བསྟན་
པའི་ཕྱིར། ངེས་པའི་དོན་ཁོ་ནར་གཞུང་བཙུགས་པར་མཛད་དོ། །ཞེས་གསུངས་
པའི་ཕྱིར། ཟེར་ན། མ་ཁྱབ་སྟེ། སྐབས་འདིར་དེ་ཁས་ལེན་མི་རིགས་པའི་
ཕྱིར། གཞན་ཡང་མདོ་སྡེ་དགོངས་འགྲེལ་གྱི་དགོངས་པ་དབུ་མར་གནས་པར་
ཐལ། དོན་དམ་ཡང་དག་འཕགས་ཞུས་ཀྱི་ལེའུའི་དགོངས་པ་དབུ་མར་གནས་
པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱི་དགོངས་པ་དབུ་
མར་མི་གནས་པར་ཐལ། ཁྱོད་སེམས་ཙམ་པའི་མདོ་ཡིན་པའི་ཕྱིར། ཡང་ཁོ་
ན་རེ། མདོ་སྡེ་དགོངས་འགྲེལ་ལ་མདོ་སྡེ་དགོངས་འགྲེལ་ཞེས་བརྗོད་པ་མི་འཐད་
པར་ཐལ། དེས་ཤེར་ཕྱིན་གྱི་མདོའི་དགོངས་པ་མི་འགྲེལ་བའི་ཕྱིར། དེར་ཐལ།
དེས་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པ་ཡང་གཏན་ལ་མི་
འབེབས། དེས་དེའི་སྦས་དོན་མངོན་རྟོགས་ཀྱི་རིམ་པ་ཡང་གཏན་ལ་མི་འབེབས་
པའི་ཕྱིར། ཟེར་ན། མ་ཁྱབ། རྟགས་གཉིས་ཀ་གྲུབ་སྟེ། དེ་སེམས་ཙམ་པའི་
བསྟན་བཅོས་ཡིན་པའི་ཕྱིར། ཟེར་ན། མ་ཁྱབ་མཚམས་ལ། ཤེར་ཕྱིན་མན་
ངག་ལ། ཤེར་ཕྱིན་མན་ངག་ཞེས་བརྗོད་པ་ལ་དགོས་པ་མེད་པར་ཐལ། དེས་
ཤེར་ཕྱིན་གྱི་མདོའི་དགོངས་པ་མི་འགྲེལ་བའི་ཕྱིར། མ་གྲུབ་ན་སོང་། ་དེར་



ཐལ། དེས་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་རིམ་པའང་གཏན་ལ་
མི་འབེབས། དེས་དེའི་སྦས་དོན་མངོན་རྟོགས་ཀྱི་རིམ་པ་ཡང་གཏན་ལ་མི་འབེབས་
པའི་ཕྱིར། ཁྱབ་པ་ཁས། དང་པོ་དེར་ཐལ། དེ་སེམས་ཙམ་པའི་བསྟན་བཅོས་
ཡིན་པའི་ཕྱིར། གཉིས་པ་མ་གྲུབ་ན། དེ་མདོ་རྒྱན་སྦྱར་བའི་འགྲེལ་བ་ཡིན་
པར་ཐལ། མ་གྲུབ་པ་དེའི་ཕྱིར། གཞན་ཡང་། མདོ་སྡེ་དགོངས་འགྲེལ་དང་།
དེ་བཞིན་གཤེགས་པའི་སྙིང་པོའི་མདོ་དང་། འཕགས་པ་དཔལ་ཕྲེང་གི་མདོ་དང་།
ཤེར་ཕྱིན་གྱི་མདོ་རྣམས་དགོངས་པ་གཅིག་པར་ཐལ། མདོ་སྡེ་དགོངས་འགྲེལ་
གྱི་དགོངས་པ་དབུ་མར་གནས་པའི་ཕྱིར། རྟགས་ཁས། འདོད་ན། རྣམ་བཤད་
ལས། དེ་དག་གི་དོན་གཅིག་ཡིན་མ་ཡིན་བསམ་པར་བྱའོ། །ཞེས་གསུངས་
པ་མི་འཐད་པར་ཐལ། འདོད་པའི་ཕྱིར། ཁ་ཅིག་གིས། ཀཱ་མ་ལ་ཤི་ལའི་ལུགས་
གཞིར་བཞག་ལ། དོན་དམ་ཡང་དག་འཕགས་ཞུས་ཀྱི་ལེའུ་དེ་ངེས་དོན་གྱི་མདོ་
ཡིན་ཟེར་ན། འོ་ན་དེ་གཞིར་ཞོག་དོན་དམ་ཡང་དག་འཕགས་ཞུས་ཀྱི་ལེའུ་ཆོས་
ཅན། རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་རུང་བའི་མདོ་ཡིན་པར་
ཐལ། ངེས་དོན་གྱི་མདོ་ཡིན་པའི་ཕྱིར། རྟགས་ཁས། འདོད་ན། དེའི་ནང་
ཚན་དུ་གྱུར་བའི་དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་ན། ཀུན་
བཏགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་
མིང་དང་བརྡས་རྣམ་པར་བཞག་པ་ཡིན་གྱི། རང་གི་མཚན་ཉིད་ཀྱིས་རྣམ་པར་
གནས་པ་ནི་མ་ཡིན་པས་དེའི་ཕྱིར། དེ་ནི་མཚན་ཉིད་ངོ་བོ་ཉིད་མེད་པ་ཉིད་ཅེས་
_98



བྱའོ། །ཞེས་པའི་མདོ་ཚིག་དེ། སྒྲ་ཇི་བཞིན་དུ་ཁས་ལེན་རིགས་པར་ཐལ། འདོད་
པའི་ཕྱིར། འདོད་ན། ཀུན་བཏགས་རང་གི་མཚན་ཉིད་ཀྱིས་མ་གྲུབ་པར་ཐལ་
ལོ༑ ༑གཞན་ཡང་། དོན་དམ་ཡང་དག་འཕགས་ཞུགས་ཀྱི་ལེའུ་ལས། མཐར་
ཐུག་ཐེག་པ་གསུམ་དུ་གྲུབ་པར་མ་བསྟན་པར་ཐལ། དེ་ངེས་དོན་གྱི་མདོ་ཡིན་
པའི་ཕྱིར། རྟགས་ཁས། འདོད་ན་སླ། བྱས་པ་ལ་ཁོ་ན་རེ། ཤེར་ཕྱིན་གྱི་མདོ་
ལས་མཐར་ཐུག་ཐེག་པ་གསུམ་དུ་གྲུབ་པར་མ་བསྟན་པར་ཐལ། དེ་ངེས་དོན་
གྱི་མདོ་ཡིན་པའི་ཕྱིར། ཁྱབ་པ་འགྲིག་ཟེར་ན། མི་འགྲིག་སྟེ། འོ་ན། མཐར་
ཐུག་ཐེག་པ་གསུམ་དུ་གྲུབ་པར་སྟོན་པའི་དོན་དམ་ཡང་དག་འཕགས་ཞུས་ཀྱི་ལེའུ་
དེ་དྲང་དོན་དགོངས་པ་ཅན་དུ་འགྲེལ་བར་བྱེད་པའི་དེའི་མདོ་ཚིག་གཅིག་ཡོད་
པར་ཐལ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་ཤེར་ཕྱིན་གྱི་མདོ་
དྲང་དོན་དགོངས་པ་ཅན་དུ་འགྲེལ་བར་བྱེད་པའི་ཤེར་ཕྱིན་གྱི་མདོ་ཚིག་ཡོད་པའི་
ཕྱིར་ཏེ། འོན་ཀྱང་། དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་དུ་སེམས་བསྐྱེད་ན། དེ་དག་ལ་རྗེས་སུ་ཡི་རང་བར་བྱའོ། །ཞེས་པའི་མདོ་
ཚིག་དེ་དྲང་དོན་དགོངས་པ་ཅན་དུ་འགྲེལ་བྱེད་ཀྱི་མདོ་ཡིན་པའི་ཕྱིར། དེར་
ཐལ། ཁྱབ་པ་དང་། ཞེས་སོགས་རྩ་འགྲེལ་གྱི་དོན་གྲུབ་པའི་ཕྱིར། འདོད་ན་
སླ༑ གོང་གི་རྩ་བར་འདོད་ན། ཤེར་ཕྱིན་གྱི་མདོ་ལས་མཐར་ཐུག་ཐེག་པ་གསུམ་
དུ་གྲུབ་པར་བསྟན་པར་ཐལ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་
ཤེར་ཕྱིན་གྱི་མདོ་ཚིག་དུ་གྱུར་བའི་གང་ཡང་དག་པའི་སྐྱོན་མེད་པ་ལ་ཞུགས་པ་



དེ་དག་གིས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དུ་སེམས་བསྐྱེད་
པའི་མཐུ་མེད་དོ། །ཞེས་སོགས་ཀྱི་མཐར་ཐུག་ཐེག་པ་གསུམ་དུ་གྲུབ་པར་བསྟན་
པའི་ཕྱིར། གཞན་ཡང་། གྲུབ་དོན་གྱི་མདོ་ཚན་གསུམ་པོ་སྒྲ་ཇི་བཞིན་པ་ཡིན་
པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་དེ་སྒྲ་ཇི་བཞིན་པ་ཡིན་པའི་
ཕྱིར། རྟགས་ཁས། འདོད་ན། འཁོར་ལོ་བར་བ་ཡིན་ན། དྲང་དོན་གྱི་མདོ་
ཡིན་དགོས་པར་ཐལ། འདོད་པའི་ཕྱིར། འདོད་ན། ཡུམ་རྒྱས་འབྲིང་བསྡུས་
གསུམ་ཆོས་ཅན། དེར་ཐལ། དེའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ།
འཁོར་ལོ་བར་བ་ཡིན་ན། དྲང་དོན་གྱི་མདོ་ཡིན་པས་མ་ཁྱབ་ཀྱང་གྲུབ་དོན་གྱི་
མདོ་ཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡིན་ན། དྲང་དོན་
གྱི་མདོ་ཡིན་པས་ཁྱབ་སྟེ། གྲུབ་དོན་གྱི་མདོ་ཚན་གསུམ་པོ་སྒྲ་ཇི་བཞིན་པ་ཡིན་
པའི་ཕྱིར། ཟེར་ན། ཡུམ་རྒྱས་འབྲིང་བསྡུས་གསུམ་ཆོས་ཅན། དྲང་དོན་གྱི་
མདོ་ཡིན་པར་ཐལ། གྲུབ་དོན་གྱི་མདོ་ཚན་གཉིས་པའི་སྐབས་ནས་བསྟན་པའི་
འཁོར་ལོ་བར་བ་ཡིན་པའི་ཕྱིར། དེར་ཐལ། མདོར་བསྡུ་ན་ཐེག་ཆེན་ལ་ཞུགས་
པ་ལ་འཁོར་ལོ་པ།ཉིས་པ་གསུངས་པ་དེ་ལ་ཞེས་པའི་སྐབས་ནས་བསྟན་པའི་འཁོར་
ལོ་བར་བ་ཡིན་པའི་ཕྱིར། མ་གྲུབ་ན། དེར་ཐལ། མདོར་བསྡུ་ན་ཐེག་ཆེན་
ལ་ཞུགས་པ་ལ་འཁོར་ལོ་གཉིས་པ་གསུངས་པ་དེ་ལ་ཞེས་པའི་སྐབས་ནས་བསྟན་
པའི་འཁོར་ལོ་གཉིས་པ་དེ་ལ་དགག་བྱ་ལ་དོན་དམ་གྱི་ཁྱད་པར་སྦྱར་བ་དང་། མ་
སྦྱར་བ་གཉིས་ཡོད་པའི་ཕྱིར། དེར་ཐལ། དྲང་ངེས་རྣམ་འབྱེད་ལས་མདོར་
100



བསྡུ་ན་ཐེག་ཆེན་ལ་ཞུགས་པ་ལ་འཁོར་ལོ་གཉིས་པ་གསུངས་པ་དེ་ལ་དགག་བྱ་
ལ་དོན་དམ་གྱི་ཁྱད་པར་སྦྱར་བ་དང་མ་སྦྱར་བ་གཉིས་འབྱུང་བའི་ཕྱི་མའི་མདོ་
ནས་འབྱུང་བ་བཞིན་སྒྲ་ཇི་བཞིན་པར་མི་བཟུང་བར། སྔ་མ་ནས་འབྱུང་བ་བཞིན་
སྐྱེ་འགག་ལ་སོགས་པ་དོན་དམ་དུ་མེད་ཅིང་། ཐ་སྙད་དུ་ཡོད་པར་ཤེས་པར་
གྱིས་ཞེས་དགོངས་འགྲེལ་གྱིས་འགྲེལ་བས། དགོངས་འགྲེལ་ནི་ཡུམ་འབུམ་པ་
ལ་སོགས་པ་རྣམས་ངེས་དོན་དུ་གཞུང་བཙུགས་པའི་མདོར་བཞེད་དོ། །ཞེས་
གསུངས་པའི་ཕྱིར། གཞན་ཡང་། ཡུམ་རྒྱས་འབྲིང་བསྡུས་གསུམ་པོ་དེ་གྲུབ་
དོན་གྱི་མདོ་ཚན་གཉིས་པའི་སྐབས་ནས་བསྟན་པའི་འཁོར་ལོ་བར་བ་ཡིན་པར་
ཐལ། གྲུབ་དོན་གྱི་མདོ་ཚན་གཉིས་པའི་སྐབས་ནས་བསྟན་པའི་འཁོར་ལོ་བར་
བ་ཡང་ཡིན། དབུ་མ་བས་ངེས་དོན་གྱི་མདོར་ཁས་ལེན་པ་ཡང་ཡིན། སེམས་
ཙམ་པས་དྲང་དོན་གྱི་མདོར་ཁས་ལེན་པ་ཡང་ཡིན་པའི་གཞི་མཐུན་པར་གྱུར་བའི་
འཁོར་ལོ་བར་བ་ཡོད་པ་གང་ཞིག་མདོ་ཤེས་རབ་སྙིང་བོ་དེ་དེ་མ་ཡིན་པའི་ཕྱིར།
དང་པོ་མ་གྲུབ་ན། དེར་ཐལ། རྣམ་བཤད་སྙིང་བོ་རྒྱན་ལས། དབུ་སེམས་ཀྱི་
ཤིང་རྟ་ཆེན་པོ་རྣམས་ཡུམ་གྱི་མདོའི་དྲང་ངེས་ཀྱི་ཁྱད་པར་མི་འདྲ་ཡང་། འདིར་
བསྟན་པའི་འཁོར་ལོ་གཉིས་པའི་མཚན་གཞིར་བཞེད་པ་ལ་ནི་འདྲའོ། །ཞེས་
གསུངས་པའི་ཕྱིར། གཉིས་པ་མ་གྲུབ་ན། དེ་དབུ་མ་བས་ངེས་དོན་གྱི་མདོར་
ཁས་ལེན་པར་ཐལ། དེ་གྲུབ་དོན་གྱི་མདོ་ཚན་གཉིས་པའི་སྐབས་ནས་བསྟན་
པའི་འཁོར་ལོ་བར་བ་ཡང་ཡིན། དབུ་མ་བས་ངེས་དོན་གྱི་མདོར་ཁས་ལེན་པ་
101



ཡང་ཡིན། སེམས་ཙམ་པས་དྲང་དོན་གྱི་མདོར་ཁས་ལེན་པ་ཡང་ཡིན་པའི་གཞི་
མཐུན་པར་གྱུར་བའི་འཁོར་ལོ་བར་བ་ཡིན་པའི་ཕྱིར། རྟགས་ཁས། འདོད་
ན༑ དེ་ངེས་དོན་གྱི་མདོ་ཡིན་པར་ཐལ། འདོད་པའི་ཕྱིར། འདོད་ན། བསྒྲུབས་
ཟིན། ཡང་ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། ཁྱོད་
ངེས་དོན་གྱི་མདོ་ཡིན་པར་ཐལ། ཁྱོད་ཡུམ་རྒྱས་འབྲིང་བསྡུས་གསུམ་ངེས་དོན་
གྱི་མདོར་གཞུང་བཙུགས་ནས་སྒྲུབ་པའི་མདོ་ཡིན་པའི་ཕྱིར། ཟེར་ན། འདིར་
མ་ཁྱབ། མ་གྲུབ་ན། དེར་ཐལ། ཡུམ་རྒྱས་འབྲིང་བསྡུས་གསུམ་ངེས་དོན་གྱི་
མདོ་ཡིན་པའི་ཕྱིར་ཏེ། དེའི་དགོངས་པ་དབུ་མར་གནས་པའི་ཕྱིར། རྩ་བར་
འདོད་ན་བཀག་ཟིན། ཡང་ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་
ཆོས་ཅན། ཁྱོད་ངེས་དོན་གྱི་མདོ་ཡིན་པར་ཐལ། ཁྱོད་དོན་དམ་བདེན་པ་དངོས་
ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར་ཟེར་ན། དེའི་
ལུགས་གཞིར་བཞག་ལ་ཡང་མ་ཁྱབ་སྟེ། མདོ་ཤེས་རབ་སྙིང་པོ་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། དེས་སྟོང་ཉིད་དངོས་ཀྱི་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། ཆོས་ཅན་དེའི་ཕྱིར། རྩ་བར་འདོད་ན། བསྒྲུབས་ཟིན། གཞན་ཡང་།
དབུ་མ་སྣང་བ་ལས། ངེས་པའི་དོན་ཀྱང་གང་ལ་བྱ་ཞེ་ན། ཚད་མ་དང་བཅས་
པ་དང་དོན་དམ་པའི་དབང་དུ་མཛད་ནས་གསུངས་པ་གང་ཡིན་པ་སྟེ། ཞེས་པའི་
ལུང་གི་བསྟན་དོན་མ་གྲུབ་པར་ཐལ། དོན་དམ་བདེན་པ་དངོས་ཀྱི་བསྟན་བྱའི་
102



གཙོ་བོར་བྱས་ནས་སྟོན་པའི་མདོ་ཡིན་ན། ངེས་དོན་གྱི་མདོ་ཡིན་དགོས་པའི་
ཕྱིར། རྟགས་ཁས། གཞན་ཡང་། ཟབ་ཞི་སྤྲོས་བྲལ་འོད་གསལ་འདུས་མ་
བྱས། །ཞེས་སོགས་ཀྱི་མདོ་ཆོས་ཅན། དེར་ཐལ། དེའི་ཕྱིར། མ་གྲུབ་ན།
དེར་ཐལ། དེས་སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པའི་
ཕྱིར། དེར་ཐལ། ལུང་དེའི་དོན་གྲུབ་པའི་ཕྱིར། རྩ་བར་འདོད་ན་སླ། བྱས་
པ་ལ་ཁོ་ན་རེ། ཡུམ་རྒྱས་འབྲིང་བསྡུས་གསུམ་ཆོས་ཅན། སྟོང་པ་ཉིད་སྨོས་
པའི་རྣམ་པས་ཆོས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་
ཏེ༑ བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་། བླ་ན་མཆིས་
པ༑ སྐབས་མཆིས་པ། དྲང་བའི་དོན་ཞེས་པའི་སྐབས་ནས་བསྟན་པའི་དྲང་
དོན་གྱི་མདོ་ཡིན་པར་ཐལ། གྲུབ་དོན་གྱི་མདོ་ཚན་གཉིས་པའི་སྐབས་ནས་དངོས་
སུ་བསྟན་པའི་འཁོར་ལོ་བར་བ་ཡིན་པའི་ཕྱིར། རྟགས་ཁས། འདོད་ན། ཡུམ་
རྒྱས་འབྲིང་བསྡུས་གསུམ་ཆོས་ཅན། ཁྱོད་དྲང་དོན་གྱི་མདོ་ཡིན་པར་ཐལ། ཁྱོད་
སྟོང་བ་ཉིད་སྨོས་པའི་རྣམ་པས། ཞེས་སོགས་ཀྱི་སྐབས་ནས་དངོས་སུ་བསྟན་
པའི་དྲང་དོན་གྱི་མདོ་ཡིན་པའི་ཕྱིར། རྟགས་ཁས། ཟེར་ན། མ་ཁྱབ་སྟེ། དེ་
གསུམ་ཆོས་ཅན། ཤེར་ཕྱིན་ཡིན་པར་ཐལ། ཤེས་རབ་ཕ་རོལ་ཕྱིན་པ་ནི། །ཞེས་
པའི་སྐབས་ནས་དངོས་སུ་བསྟན་པའི་ཤེར་ཕྱིན་ཡིན་པའི་ཕྱིར། ཁྱབ་པ་འགྲིག་
རྟགས་སླ། ཡང་ཁོ་ན་རེ། ཡུམ་རྒྱས་འབྲིང་བསྡུས་གསུམ་ཆོས་ཅན། ཁྱོད་
གྲུབ་དོན་གྱི་མདོ་མཚན་གཉིས་པས། དྲང་དོན་གྱི་མདོར་བསྟན་པར་ཐལ། ཁྱོད་
103



གྲུབ་དོན་གྱི་མདོ་མཚན་གཉིས་པའི་སྐབས་ནས་དངོས་སུ་བསྟན་པའི་དྲང་དོན་
གྱི་མདོ་ཡིན་པའི་ཕྱིར། རྟགས་ཁས། འདོད་ན། དོན་དམ་ཡང་དག་འཕགས་
ཞུས་ཀྱི་ལེའུ་དེས། ཡུམ་རྒྱས་འབྲིང་བསྡུས་གསུམ་པོ་དེ་དྲང་དོན་གྱི་མདོར་བསྟན་
པར་ཐལ། འདོད་པའི་ཕྱིར། འདོད་ན། ཡུམ་རྒྱས་འབྲིང་བསྡུས་གསུམ་པོ་
ཆོས་ཅན། དོན་དམ་ཡང་དག་འཕགས་ཞུས་ཀྱི་ལེའུས། དྲང་དོན་གྱི་མདོར་
མ་བསྟན་པར་ཐལ། དེས་ཁྱོད་ངེས་དོན་གྱི་མདོར་བསྟན་པའི་ཕྱིར། ཟེར་ན།
འདིར་མ་ཁྱབ། མ་གྲུབ་ན། དེར་ཐལ། དེས་ཁྱོད་ངེས་དོན་གྱི་མདོར་གཞུང་
བཙུགས་ནས་སྒྲུབ་པའི་ཕྱིར། ཁོ་ན་རེ། དྲང་ངེས་རྣམ་འབྱེད་ལས། འདིའི་
འགལ་སྤོང་དབུ་མ་སྣང་བ་ལས་མ་མཛད་མོད་ཀྱི་དགོངས་པ་ནི། དྲང་དོན་དུ་
གསུངས་པ་དང་། དགོངས་པ་བསྟན་ནས་ངེས་དོན་དུ་སྒྲུབ་པ་གཉིས་མདོ་གཅིག་
ཡིན་ན་འགལ་མོད་ཀྱང་། འཁོར་ལོ་བར་བ་ཙམ་དུ་གཅིག་པ་ཡིན་གྱི་མདོ་གཅིག་
མ་ཡིན་ནོ། །ཞེས་གསུངས་པ་མི་འཐད་པར་ཐལ། དོན་དམ་ཡང་དག་འཕགས་
ཞུས་ཀྱི་ལེའུས་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་བསྟན་ན་དེས་
ཡུམ་རྒྱས་འབྲིང་བསྡུས་གསུམ་དྲང་དོན་གྱི་མདོར་མ་བསྟན་པའི་ཁྱབ་པ་མེད་པའི་
ཕྱིར། ཟེར་ན། མ་ཁྱབ་སྟེ། ལུང་དེའི་དོན་ནི། དོན་དམ་ཡང་དག་འཕགས་
ཞུས་ཀྱི་ལེའུས། ངེས་དོན་དུ་གཞུང་བཙུགས་ནས་བསྒྲུབ་པའི་མདོ་དང་། དེས་
དྲང་དོན་དུ་བཀྲལ་བའི་མདོ་གཉིས་འགལ་བ་ལུང་དེའི་དོན་ཡིན་པའི་ཕྱིར། བྱས་
པ་ལ་ཁོ་ན་རེ། ཡུམ་རྒྱས་འབྲིང་བསྡུས་གསུམ་ཆོས་ཅན། དོན་དམ་ཡང་དག་



འཕགས་ཞུས་ཀྱི་ལེའུས་ཁྱོད་དྲང་དོན་གྱི་མདོར་མ་བཀྲལ་བར་ཐལ། དེས་ཁྱོད་
ངེས་དོན་གྱི་མདོར་གསུངས་པའི་ཕྱིར། རྟགས་ཁས། འདོད་ན། དེས་ཁྱོད་
དྲང་དོན་གྱི་མདོར་བཀྲལ་བར་ཐལ། དེས་ཁྱོད་དྲང་དོན་གྱི་མདོར་གསུངས་པའི་
ཕྱིར། ཟེར་ན། མ་ཁྱབ། ཡང་ཁོ་ན་རེ། དྲང་ངེས་རྣམ་འབྱེད་ལས། འཁོར་
ལོ་གཉིས་པ་དྲང་དོན་དུ་གསུངས་པ་དེ་གཉིས་པ་ཐམས་ཅད་ནི་མ་ཡིན་ནོ། །ཞེས་
གསུངས་པ་མི་འཐད་པར་ཐལ། གྲུབ་དོན་གྱི་མདོ་མཚན་གཉིས་པ་དེས་འཁོར་
ལོ་གཉིས་པ་ཐམས་ཅད་དྲང་དོན་དུ་གསུངས་པའི་ཕྱིར། ཟེར་ན། མ་ཁྱབ་སྟེ།
དེས་འཁོར་ལོ་གཉིས་པ་དྲང་དོན་དུ་བཀྲལ་ཡང་འཁོར་ལོ་གཉིས་པ་ཐམས་ཅད་
དྲང་དོན་དུ་མ་བཀྲལ་བ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། དོན་
དམ་ཡང་དག་འཕགས་ཞུས་ཀྱི་ལེའུས་ངེས་དོན་དུ་གསུངས་པའི་མདོ་ཡིན་ན། དེས་
དྲང་དོན་དུ་གསུངས་པའི་མདོ་མ་ཡིན་དགོས་པར་ཐལ། དོན་དམ་ཡང་དག་
འཕགས་ཞུས་ཀྱི་ལེའུ་དེས་ཡུམ་རྒྱས་འབྲིང་བསྡུས་གསུམ་དྲང་དོན་གྱི་མདོར་མ་
གསུངས་པའི་ཕྱིར། རྟགས་ཁས། འདོད་ན། སེམས་ཙམ་པའི་ལུགས་ལ་འཁོར་
ལོ་བར་བས་གཞན་དབང་དང་ཡོངས་གྲུབ་བདེན་གྲུབ་དུ་མ་བསྟན་པར་ཐལ། དེའི་
ལུགས་ལ་འཁོར་ལོ་བར་བས་གཞན་དབང་ཡོངས་གྲུབ་བདེན་མེད་དུ་བསྟན་པའི་
ཕྱིར། ཁྱབ་པ་འགྲིག རྟོགས་དེར་ཐལ། དེའི་ལུགས་ལ་དེས་གཟུགས་ནས་
རྣམ་མཁྱེན་གྱི་བར་གྱི་ཆོས་ཐམས་ཅད་བདེན་མེད་དུ་བསྟན་པའི་ཕྱིར། རྩ་བར་
འདོད་ན། དེའི་ལུགས་ལ་དེས་གཞན་དབང་ཡོངས་གྲུབ་བདེན་གྲུབ་དུ་བསྟན་
105



པར་ཐལ། དེའི་ལུགས་ལ་དེས་གཞན་དབང་དང་། ཡོངས་གྲུབ་བདེན་གྲུབ་
དུ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེར་ཐལ། དེའི་ལུགས་
ལ་འཁོར་ལོ་ཐ་མས་གཞན་དབང་ཡོངས་གྲུབ་བདེན་གྲུབ་དུ་བསྟན་བྱའི་གཙོ་བོར་
བྱས་ནས་བསྟན་པ་གང་ཞིག སེམས་ཙམ་པས་འཁོར་ལོ་བར་མཐའ་གཉིས་
པོ་དེ་དགོངས་པ་གཅིག་ཏུ་ཁས་ལེན་པའི་ཕྱིར་ཏེ། དྲང་ངེས་རྣམ་འབྱེད་ལས།
འཁོར་ལོ་བར་མཐའ་གཉིས་ཀྱི་དགོངས་པ་ནི་གཅིག་ཡིན་ནོ། །ཞེས་གསུངས་
པའི་ཕྱིར། གཞན་ཡང་། དོན་དམ་ཡང་དག་འཕགས་ཞུས་ཀྱི་ལེའུ་དེ་རང་གི་
བསྟན་དོན་སྒྲ་ཇི་བཞིན་དུ་ཁས་བླངས་དུ་རུང་བའི་མདོ་མ་ཡིན་པར་ཐལ། དེས་
སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་སྒྲས་ཟིན་ལ་
བསྟན་པའི་ཕྱིར། དེར་ཐལ། སེམས་ཙམ་པས་འདོད་པ་ལྟར་གྱི་མཚན་ཉིད་
གསུམ་གྱི་རྣམ་གཞག་དེ། དེའི་སྒྲས་ཟིན་གྱི་དོན་དང་། དབུ་མ་པའི་འདོད་པ་
ལྟར་གྱི་མཚན་ཉིད་གསུམ་གྱི་རྣམ་བཞག་དེ་དེའི་བསྟན་བྱའི་གཙོ་བོ་ཡིན་པའི་ཕྱིར།
རྟགས་གཉིས་དེར་ཐལ། དྲང་ངེས་རྣམ་འབྱེད་ལས། ཆ་ཕྱེ་ནས་མདོའི་དོན་
དུ་འཇོག་གོ། །ཞེས་གསུངས་པའི་ཕྱིར། ཁ་ཅིག་གིས། གཟུངས་རྒྱལ་ནས་
གསུངས་པའི་འཁོར་ལོ་རིམ་པ་གསུམ་པོ་དེ་ལ་ཆོས་འཁོར་གསུམ་གྱི་ཐ་སྙད་མི་
བྱེད་དོ། །ཟེར་ན། དེ་མི་འཐད་དེ། དེ་བཞིན་གཤེགས་པའི་སྙིང་པོའི་མདོ་དེ།
གཟུངས་རྒྱལ་ནས་གསུངས་པའི་འཁོར་ལོ་ཐ་མ་ཡིན་པའི་ཕྱིར། དེར་ཐལ། རྒྱུད་
བླ་མ་ལས། སླར་ཡང་བླ་མའི་རྒྱུད་འདི་ནི། །ཉེས་པ་ལྔ་དག་སྤངས་པའི་ཕྱིར།།
106



ཁམས་ཡོད་ཉིད་ཅེས་བསྟན་པ་ཡིན། །ཞེས་པའི་ཐད་ཀྱི་དར་ཊཱིཀ་ལས། སླར་
ཡང་བླ་མའི་རྒྱུད་དེ་རྒྱུད་ཕྱི་མ་འམ། འཁོར་ལོ་ཐ་མ་དེ་བཞིན་གཤེགས་པའི་
སྙིང་པོའི་མདོ་འདི་ནི་ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དྲང་ངེས་
རྣམ་འབྱེད་ལས། ཆོས་ཀྱི་འཁོར་ལོ་རིམ་པ་གསུམ་གྱི་མིང་གི་ཐ་སྙད་ཀྱིས་དངོས་
སུ་གསུངས་པ་དོན་ཟབ་དགོངས་པ་ངེས་པར་འགྲེལ་བ་ལས་འབྱུང་བ་དང་། མིང་
གི་ཐ་སྙད་ཀྱིས་དངོས་སུ་མ་གསུངས་ཀྱང་། གདུལ་བྱ་བཀྲི་བའི་རིམ་པ་གསུམ་
གྱི་སྒོ་ནས་སྟོན་པ་འཕགས་པ་གཟུངས་ཀྱི་དབང་ཕྱུག་རྒྱལ་པོ་མདོ་ལས་འབྱུང་
བའོ། །ཞེས་གསུངས་པ་མི་འཐད་པར་ཐལ། གཟུངས་རྒྱལ་ནས་གསུངས་པའི་
ཆོས་འཁོར་རིམ་པ་གསུམ་པོ་དེ་ལ་ཆོས་འཁོར་གསུམ་གྱི་ཐ་སྙད་བྱེད་པའི་ཕྱིར།
རྟགས་ཁས། ཟེར་ན། མ་ཁྱབ། །
རང་ལུགས་ལ་ཆོས་འཁོར་གྱི་མཚན་ཉིད་
དབྱེ་བ་སོགས་བཤད་པ།
གཉིས་པ་རང་གི་ལུགས་བཞག་པ་ལ། ཆོས་འཁོར་ལ། མཚན་ཉིད། དབྱེ་
བ༑ སྒྲ་བཤད་པ། ཆོས་འཁོར་བསྐོར་ཚུལ། ཆོས་ཕུང་གི་ཚད། དྲང་ངེས་ཀྱི་
མདོའི་ཁྱད་པར་བཤད་པ་དང་དྲུག དང་པོ་ནི། བཀའ་དང་ལམ་ཞུགས་ཀྱི་
མངོན་རྟོགས་གང་རུང་གིས་བསྡུས་པའི་དམ་ཆོས་དེ། ཆོས་འཁོར་གྱི་མཚན་
107



ཉིད། དེ་ལ་དབྱེ་ན། ཏོགས་པའི་ཚོས་འཆོར་དང་ལུང་གི་ཆོས་འཁོར་གཉིས་
ལས། དང་པོ་ནི། ལམ་ཞུགས་ཀྱི་མངོན་པར་རྟོགས་པས་བསྡུས་པའི་དམ་ཆོས་
དེ༑ རྟོགས་པའི་ཆོས་འཁོར་གྱི་མཚན་ཉིད། དབྱེ་ན། ལམ་ལྔ་གསུམ་བཅོ་ལྔ་
ལྟ་བུ་ཡོད། གཉིས་པ་ལ། མཚན་ཉིད་དང་། དབྱེ་བ་གཉིས་ལས། དང་པོ་ནི།
ཆོས་འཁོར་གང་ཞིག སངས་རྒྱས་ཀྱི་བཀར་དམིགས་པ་དེ། ལུང་གི་ཆོས་
འཁོར་གྱི་མཚན་ཉིད། དབྱེ་ན། བཀའ་དང་པོ་བདེན་བཞིའི་ཆོས་འཁོར། བར་
བ་མཚན་ཉིད་མེད་པའི་ཆོས་འཁོར། ཐ་མ་ལེགས་པར་རྣམ་པར་ཕྱེ་བའི་ཆོས་
འཁོར་རྣམས་སུ་ཡོད། དང་པོ་ལ། མཚན་ཉིད། མཚན་གཞི་གཉིས་ལས།
དང་པོ་ནི། བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་ཐེག་
་ དམན་ཐུན་མོང་མ་ཡིན་པའི་མདོ་དེ། བཀའ་དང་པོ་བདེན་བཞིའི་ཆོས་འཁོར་
གྱི་མཚན་ཉིད། དཔེར་ན། ཆོས་ཀྱི་འཁོར་ལོའི་མདོ་ལྟ་བུ། གཉིས་པ་ལ། མཚན་
ཉིད་མཚན་གཞི་གཉིས། དང་པོ་ནི། སྟོང་ཉིད་དངོས་ཀྱི་བསྟན་བྱའི་གཙོ་བོར་
བྱས་ནས་སྟོན་པའི་ཐེག་ཆེན་ཐུན་མོང་མ་ཡིན་པའི་མདོ་དེ། བཀའ་བར་པ་མཚན་
ཉིད་མེད་པའི་ཆོས་འཁོར་གྱི་མཚན་ཉིད། དཔེར་ན། ཡུམ་རྒྱས་འབྲིང་བསྡུས་
གསུམ་ལྟ་བུ། གསུམ་པ་ལ་མཚན་ཉིད། མཚན་གཞི་གཉིས། དང་པོ་ནི། སེམས་
༈ ཙམ་པས་འདོད་པ་ལྟར་མཚན་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་
{ཕྱེ་ནས་སྟོན་པའི་ཐེག་པ་ཐུན་མོང་བའི་མདོ་དེ། བཀའ་ཐ་མ་ལེགས་པར་རྣམ་
པར་ཕྱེ་བའི་ཆོས་འཁོར་གྱི་མཚན་ཉིད། དཔེར་ན། མདོ་སྡེ་དགོངས་འགྲེལ་
108



ལྟ་བུ། གསུམ་པ་ནི། བཀའ་དང་ལམ་ཞུགས་ཀྱི་མངོན་རྟོགས་གང་རུང་གིས་
བསྡུས་པའི་དམ་ཆོས་རྣམས་ཆོས་ཅན། ཁྱོད་ལ་ཆོས་འཁོར་ཞེས་བརྗོད་པའི་
རྒྱུ་མཚན་ཡོད་དེ། རྒྱལ་པོའི་འཁོར་ལོ་རིན་པོ་ཆེ་དང་བྱེད་ལས་མཚུངས་པས་
དེ་ལྟར་བརྗོད་པའི་ཕྱིར། དེ་ལྟར་ཡང་ཡིན་ཏེ། རྒྱལ་པོའི་འཁོར་ལོ་རིན་པོ་
ཆེ་དེ་ཡུལ་གཞན་དང་གཞན་དུ་རིམ་གྱིས་འཕོ་ཞིང་། མི་མཐུན་པའི་ཕྱོགས་ལས་
རྒྱལ་བར་བྱེད་པ་ལྟར། ཁྱོད་ཀྱང་གདུལ་བྱའི་རྒྱུད་ལ་རིམ་གྱིས་འཕོ་ཞིང་ཆགས་
སོགས་ཉོན་མོངས་པ་ལས་རྒྱལ་བར་བྱེད་པའི་ཕྱིར། བཞི་བ་ནི། སྟོན་པས་ཆོས་
འཁོར་གསུམ་གཅིག་ཆར་དུ་བསྐོར་བ་ཡིན་ཏེ། སྟོན་པས་གདུལ་བྱ་ཐེག་དམན་
གྱི་རིགས་ཅན་ལ་བཀའ་དང་པོ་བདེན་བཞིའི་ཆོས་འཁོར་གསུངས་པ་དང་དུས་
མཉམ་དུ་གདུལ་བྱ་ཐེག་ཆེན་གྱི་རིགས་ཅན་ལ་བཀའ་བར་བ་མཚན་ཉིད་མེད་པའི་
ཆོས་འཁོར་གསུངས་པའི་ཕྱིར། ལྔ་བ་ལ། ཁ་ཅིག་གིས། ཤཱ་རིའི་བུས་མཛད་
པའི་བསྟན་བཅོས་ཆོས་ཀྱི་ཕུང་བོ་ཞེས་བྱ་བ་དེ་ལ་ཆོས་ཕུང་གཅིག་གི་ཚད་དུ་འཇོག་
ཅེས་གསུངས། ཁ་ཅིག་གིས། ཕུང་ཁམས་སྐྱེ་མཆེད་ཀྱིས་བསྡུས་པའི་གཏམ་
རྒྱུད་ཆ་ཚང་བ་རེ་སྟོན་པའི་གསུང་རབ་དེ་ཆོས་ཕུང་གཅིག་གི་ཚད་དུ་འཇོག་པ་
ཡིན། ཞེས་ཟེར། སློབ་དཔོན་དབྱིག་གཉེན་གྱིས་ཉོན་མོངས་པ་གཅིག་གི་གཉེན་
པོ་རྫོགས་པར་སྟོན་པའི་གསུང་རབ་དེ་ཆོས་ཕུང་གཅིག་གི་ཚད་དུ་འཇོག་པ་ཡིན་
ཏེ༑ ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་
དང་བཞི་སྟོང་གསུངས་པའི་ཕྱིར། ཞེས་གསུངས་ཏེ། མཛོད་ལས། ཁ་ཅིག་
109



བསྟན་བཅོས་ཚད་ཅེས་ཟེར། །ཕུང་པོ་ལ་སོགས་གཏམ་རེ་ཡིན། །སྤྱོད་པ་རྣམས་
ཀྱི་གཉེན་པོར་ནི། །ཆོས་ཀྱི་ཕུང་པོ་མཐུན་པར་གསུངས། །ཞེས་གསུངས་པའི་
ཕྱིར། དེས་ན་རང་ལུགས་སློབ་དཔོན་གྱི་རྗེས་སུ་འབྲང་བ་ཡིན་ཏེ། འགྲེལ་ཆེན་
ལས། མདོར་བསྡུས་ན། གང་འདོད་ཆགས་ལ་སྤྱོད་པ་བརྒྱད་ཁྲི་བཞི་སྟོང་རེ་
རེའི་གཉེན་པོ་རྫོགས་པར་སྟོན་པའི་གཞུང་ཇི་ཙམ་པའི་ཚིག་ལ་ཆོས་ཀྱི་ཕུང་པོ་
ཞེས་བྱའོ། །ཞེས་གསུངས་པའི་ཕྱིར། དྲུག་པ་ནི། དྲང་དོན་གྱི་མདོ་དང་།
ངེས་དོན་གྱི་མདོ་གཉིས་ལས། དང་པོ་ལ་མཚན་ཉིད། དབྱེ་བ་གཉིས་ལས། དང་
པོ་ནི། དྲང་དོན་གྱི་མདོ་དང་། ངེས་དོན་གྱི་མདོ་གང་རུང་གང་ཞིག རང་
གི་བསྟན་དོན་སྒྲ་ཇི་བཞིན་དུ་ཁས་བླང་དུ་མི་རུང་བའི་མདོ་དང་། ཀུན་རྫོབ་བདེན་
པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་གང་རུང་དུ་དམིགས་
པ་དེ། དྲང་དོན་གྱི་མདོའི་མཚན་ཉིད། གཉིས་པ་ནི། དྲང་དོན་དགོངས་པ་
ཅན་གྱི་མདོ་དང༌། སྒྲ་ཇི་བཞིན་པའི་མདོ་གཉིས། དང་པོ་ནི། མཐར་ཐུག་
ཐེག་པ་གསུམ་དུ་གྲུབ་པར་སྟོན་པའི་མདོ་ལྟ་བུ་ལ་བྱེད། གཉིས་པ་ནི། འདུས་
བྱས་མི་རྟག་པར་སྟོན་པའི་མདོ་ལྟ་བུ་ལ་བྱེད། གཉིས་པ་ལ་མཚན་ཉིད། མཚན་
གཞི་གཉིས། དང་པོ་ནི། དྲང་དོན་གྱི་མདོ་དང་། ངེས་དོན་གྱི་མདོ་གང་རུང་
གང་ཞིག རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་རུང་བ་ཡང་ཡིན།
དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡང་
ཡིན་པའི་གཞི་མཐུན་པར་དམིགས་པ་དེ། ངེས་དོན་གྱི་མདོའི་མཚན་ཉིད། གཉིས་
110



པ་ནི། ཡུམ་རྒྱས་འབྲིང་བསྡུས་གསུམ་ལྟ་བུ་ལ་བྱེད།
འདིར་བསྟན་ལམ་གསུམ་བཤད་པ།
རབ་འབྱོར་བྱང་ཆུབ་སེམས་དཔའ་རྣམས་ཀྱིས་ནི་ཉན་ཐོས་ཀྱི་ལམ་གང་ཡིན་
པ་དང་། ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས། དང་
པོ་ནི། བྱང་འཕགས་ཀྱི་མཁྱེན་པ་ཆོས་ཅན། ལམ་ཤེས་ཡིན་ཏེ། ཐབས་ཤེས་
ཁྱད་པར་ཅན་གཉིས་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་
ཕྱིར། བྱང་སེམས་འཕགས་པ་ཆོས་ཅན། ཐོབས་ཁྱད་པར་ཅན་དང་ལྡན་ཏེ།
འདིར་བསྟན་ཡང་དག་མཐའ་མངོན་དུ་བྱེད་པའི་དུས་དང་། དུས་མ་ཡིན་པ་
ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར། དེ་ཆོས་ཅན། ཤེས་རབ་
ཁྱད་པར་ཅན་དང་ལྡན་ཏེ། ལམ་གསུམ་གྱི་སྤངས་རྟོགས་ཀྱི་རིགས་རང་རྒྱུད་
ལ་སྒྲུབ་པ་ལ་མཁས་པའི་རྒྱལ་སྲས་ཡིན་པའི་ཕྱིར། གཉིས་པ་ལ། དགག་བཞག་
སྤོང་གསུམ་ལས། དང་པོ་ལ་ཁ་ཅིག ཉན་ཐོས་ཀྱི་ལམ་ཡིན་ན། ཉན་ཐོས་
རང་རྒྱུད་ཀྱིས་བསྡུས་པས་ཁྱབ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་དེ། བྱང་སེམས་འཕགས་པས་ཤེས་
པར་བྱ་བའི་ཉན་ཐོས་ཀྱི་ལམ་ཡིན་ཀྱང་། དེ་ཉན་ཐོས་ཀྱི་ལམ་མ་ཡིན་ནོ། །ཟེར་
ན༑ བྱང་སེམས་འཕགས་པས་ཉན་ཐོས་ཀྱི་ལམ་རང་རྒྱུད་ལ་བསྐྱེད་ནས་ཤེས་
111



པར་བྱེད་པ་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། འགྲེལ་
བ་དོན་གསལ་ལས། ལམ་ཐམས་ཅད་བསྐྱེད་པར་བྱ་ཞིང་ལམ་ཐམས་ཅད་ཤེས་
པར་བྱའོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་
ལ་ཁོ་ན་རེ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་ཆོས་ཅན། ཁྱོད་ཉན་ཐོས་ཀྱི་ལམ་མ་ཡིན་པར་ཐལ། ཁྱོད་ཉན་
ཐོས་ཀྱི་བགྲོད་བྱའི་ལམ་ཡང་མ་ཡིན། ཁྱོད་ཉན་ཐོས་ཀྱི་བགྲོད་བྱེད་ཀྱི་ལམ་ཡང་
མ་ཡིན་པའི་ཕྱིར། ཟེར་ན། མ་ཁྱབ། དང་པོ་མ་གྲུབ་ན། ཁྱོད་ཉན་ཐོས་ཀྱི་
མི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། གཉིས་པ་མ་གྲུབ་ན། ཁྱོད་
ཉན་ཐོས་ཀྱི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། གཞན་ཡང་། ཁ་
ཅིག་གིས། གང་ཟག་གི་བདག་མེད་མངོན་སུམ་དུ་རྟོགས་པའི་རྣམ་མཁྱེན་ཆོས་
ཅན། ཉན་ཐོས་ཀྱི་ཐེག་པ་ཡིན་པར་ཐལ། ཉན་ཐོས་ཀྱི་ལམ་ཡིན་པའི་ཕྱིར།
རྟགས་ཁས། འདོད་ན། མཐར་ཐུག་ཉན་ཐོས་ཀྱི་ཐེག་པ་གྲུབ་པར་ཐལ། འདོད་
པའི་ཕྱིར། ཟེར་ན། རྩ་བར་མ་ཁྱབ། གང་ཟག་གི་བདག་མེད་མངོན་སུམ་དུ་
རྟོགས་པའི་མཁྱེན་པ་ཆོས་ཅན། ཁྱོད་བྱང་སེམས་འཕགས་པས་ཤེས་པར་བྱ་
བའི་ཉན་ཐོས་ཀྱི་ལམ་མ་ཡིན་པར་ཐལ། དེས་ཤེས་པར་བྱ་བའི་ཉན་ཐོས་ཀྱི་བགྲོད་
བྱའི་ལམ་ཡང་མ་ཡིན། དེ་འདྲའི་བགྲོད་བྱེད་ཀྱི་ལམ་ཡང་མ་ཡིན་པའི་ཕྱིར།
ཁྱབ་པ་འགྲིག དང་པོ་མ་གྲུབ་ན། གོང་དུ་བསྒྲུབས་ཟིན། གཉིས་པ་འདྲ།
གཞན་ཡང་། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་
112



ཅན། བྱང་སེམས་འཕགས་པས་ཤེས་པར་བྱ་བའི་ཉན་ཐོས་ཀྱི་ཐེག་པ་ཡིན་པར་
ཐལ། དེས་ཤེས་པར་བྱ་བའི་ཉན་ཐོས་ཀྱི་ལམ་ཡིན་པའི་ཕྱིར། རྟགས་ཁས།
ཁྱབ་པ་འགྲིག འདོད་ན། ཉན་ཐོས་ཀྱི་ཐེག་པ་ཡིན་པར་ཐལ། འདོད་པའི་
ཕྱིར། གཞན་ཡང་། རང་རྒྱལ་གྱི་ལམ་ཡིན་ན། རང་རྒྱལ་རང་རྒྱུད་ཀྱིས་
བསྡུས་པས་ཁྱབ་པར་ཐལ། ཉན་ཐོས་ཀྱི་ལམ་ལ་དེའི་ཕྱིར། རྟགས་ཁས། འདོད་
ན༑ བྱང་སེམས་འཕགས་པའི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་
མཁྱེན་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་སོ། །གཞན་
ཡང་། དར་ཊཱིཀ་གི་རྗེས་འབྲང་ཁ་ཅིག ཉན་ཐོས་ཀྱི་ལམ་ཡིན་ན། ཉན་
ཐོས་རང་རྒྱུད་ཀྱིས་བསྡུས་པས་ཁྱབ་ཟེར་ན། འོ་ན། སྐྱེས་བུ་འབྲིང་གི་ལམ་
ཡིན་ན། སྐྱེས་བུ་འབྲིང་རང་རྒྱུད་ཀྱིས་བསྡུས་པས་ཁྱབ་པར་ཐལ། འདོད་པའི་
ཕྱིར། འདོད་ན། སྐྱེས་བུ་ཆེན་པོའི་ལམ་རྒྱུད་ལ་སྐྱེ་བ་ལ། སྐྱེས་བུ་འབྲིང་གི་
ལམ་བློ་སྦྱངས་པ་སྔོན་དུ་འགྲོ་མི་དགོས་པར་ཐལ། འདོད་པའི་ཕྱིར། འདོད་
ན༑ དེ་དགོས་པར་ཐལ། རྣམ་བཤད་སྙིང་པོ་རྒྱན་ལས། སྐྱེས་བུ་ཆེན་པོའི་
ལམ་གྱི་རིམ་པ་རྒྱུད་ལ་སྐྱེ་བ་ལ་སྐྱེས་བུ་འབྲིང་གི་བསམ་པ་སྦྱོང་བ་སྔོན་དུ་འགྲོ་
དགོས་པར་ཤེས་པའི་ཆེད་དུ་ཡིན་ནོ། །ཞེས་གསུངས་པའི་ཕྱིར། གཞན་ཡང་།
བྱང་འཕགས་ཀྱིས་རང་རྒྱལ་གྱི་ལམ་ཤེས་པ་དེ་མིག་ཤེས་ཀྱིས་གཟུགས་ལ་ལྟ་བའི་
ཚུལ་གྱིས་གོ་བར་བྱེད་པ་ཡིན་པར་ཐལ། འདོད་པའི་ཕྱིར། འདོད་ན། རྣམ་
བཤད་ལས། རྟོགས་པ་འདིས་བསྡུས་པའི་གཞི་ཤེས་ཀྱང་རྣམ་བཞག་གི་རྟེན་རང་
113



སངས་རྒྱས་ལ་རྣམ་པར་བཞག་ཀྱང་། བྱང་ཆུབ་སེམས་དཔའི་རྒྱུད་ལ་ཡང་སྐྱེ་
བས། རང་སངས་རྒྱས་ཀྱི་ལམ་ཤེས་པའི་ཚུལ་ནི་མིག་ཤེས་ཀྱིས་གཟུགས་ལ་
ལྟ་བའི་ཚུལ་གྱིས་གོ་བར་མི་བྱའོ། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། གཞན་ཡང་། སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་
ཀྱིས་བསྡུས་པས་ཁྱབ་པར་ཐལ། ཉན་ཐོས་ལ་དེའི་ཕྱིར། རྟགས་ཁས། འདོད་
ན༑ ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། བྱས་པ་ལ་
ཁོ་ན་རེ། སངས་རྒྱས་ཀྱི་སར་བགྲོད་པར་བྱེད་པའི་ལམ་ཡིན་ན། སངས་རྒྱས་
ཀྱི་ལམ་ཡིན་དགོས་པར་ཐལ། སངས་རྒྱས་ཀྱི་ལམ་ཡིན་ན། སངས་རྒྱས་རང་
རྒྱུད་ཀྱིས་བསྡུས་པས་མ་ཁྱབ་པའི་ཕྱིར། འདོད་ན། སངས་རྒྱས་འཕགས་པའི་
སར་བགྲོད་པར་བྱེད་པའི་ལམ་ཡིན་ན། སངས་རྒྱས་འཕགས་པའི་ལམ་ཡིན་
དགོས་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། དམན་
ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། འདོད་ན། འཕགས་ལམ་ཡིན་པར་ཐལ། འདོད་པའི་
ཕྱིར། འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར། ཟེར་ན། ཐལ་
འགྱུར་གཉིས་པ་ལ་མ་ཁྱབ་སྟེ། མཐར་ཐུག་གི་ཐར་བར་བགྲོད་པར་བྱེད་པའི་
ལམ་ཡིན་ན། མཐར་ཐུག་གི་ཐར་ལམ་ཡིན་དགོས་པར་ཐལ། ཐར་བར་བགྲོད་
པར་བྱེད་པའི་ལམ་ཡིན་ན། ཐར་ལམ་ཡིན་དགོས་པའི་ཕྱིར། ཁྱབ་པ་འགྲིག
དེར་ཐལ། ལམ་ཡིན་ན། ཐར་ལམ་ཡིན་དགོས་པའི་ཕྱིར། རྟགས་ཁས། རྩ་
114



བར་འདོད་ན། ཐེག་ཆེན་གྱི་མཐོང་ལམ་ཆོས་ཅན། དེར་ཐལ། དེའི་ཕྱིར།
རྟགས་ཁས། འདོད་ན། མཐར་ཐུག་གི་ལམ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་
ཚོགས་ལམ་ཆོས་ཅན། སངས་རྒྱས་ཀྱི་ལམ་མ་ཡིན་པར་ཐལ། སངས་རྒྱས་
ཀྱི་སློབ་ལམ་ཡང་མ་ཡིན། དེའི་མི་སློབ་ལམ་ཡང་མ་ཡིན་པའི་ཕྱིར། ཕྱི་མ་
མ་གྲུབ་ན། མི་སློབ་ལམ་ཡིན་པར་ཐལ། མ་གྲུབ་པ་དེའི་ཕྱིར། དང་པོ་མ་
གྲུབ་ན། སངས་རྒྱས་སློབ་པ་ཡོད་པར་ཐལ། མ་གྲུབ་པ་དེའི་ཕྱིར། ཟེར་ན།
མ་ཁྱབ། སངས་རྒྱས་ཉན་ཐོས་ཡོད་པར་ཐལ། སངས་རྒྱས་ཀྱི་ཉན་ཐོས་ཡོད་
པའི་ཕྱིར། ཁྱབ་པ་འགྲིག རྟགས་སླ། འདོད་ན། སངས་རྒྱས་སེམས་ཅན་
ཡོད་པར་ཐལ། འདོད་པའི་ཕྱིར། འདོད་ན། ཧ་ཅང་ཐལ་ལོ། །གཞན་ཡང་
སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་ཀྱིས་བསྡུས་པས་མ་ཁྱབ་
པར་ཐལ། ས་བཅུ་པོ་དེ་སངས་རྒྱས་ཀྱི་ལམ་ཡིན་པའི་ཕྱིར་ཏེ། སློབ་པའི་རྒྱུད་
ལ་ཡོད་པའི་ཕར་ཕྱིན་བཅུ་ཉམས་སུ་ལེན་པའི་སྦྱོར་བ་དེ་སངས་རྒྱས་ཀྱི་ལམ་ཡིན་
པའི་ཕྱིར་ཏེ། སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་པའི་ཕ་རོལ་ཏུ་ཕྱིན་
པ་བཅུའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ། ཉན་ཐོས་དགྲ་བཅོམ་
པ་དེ་ཉན་ཐོས་ཀྱི་ལམ་མཐར་ཕྱིན་པའི་གང་ཟག་ཡིན་པར་ཐལ། དེ་ཉན་ཐོས་
མི་སློབ་པ་ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྒྱུད་ཀྱི་མཁྱེན་
པ་དེ་ཉན་ཐོས་ཀྱི་ལམ་མཐར་ཐུག་ཡིན་པར་ཐལ། འདོད་པའི་ཕྱིར། འདོད་
115



མི་ནུས་ཏེ། སངས་རྒྱས་འཕགས་པའི་རྒྱུད་ལ་ཉན་ཐོས་ཀྱི་ལམ་ཡོད་པའི་ཕྱིར།
རྟགས་ཁས། ཟེར་ན། མ་ཁྱབ། འོ་ན། ཁྱོད་རང་ལ་ཉན་ཐོས་དགྲ་བཅོམ་
པའི་རྒྱུད་ཀྱི་ཆོས་ཉིད་དེ་གནས་ལུགས་མཐར་ཐུག་མ་ཡིན་པར་ཐལ། སངས་
རྒྱས་འཕགས་པའི་རྒྱུད་ལ་གནས་ལུགས་ཡོད་པའི་ཕྱིར། འདོད་ན། དེ་ཆོས་
ཅན། དེ་ཡིན་པར་ཐལ། ཆོས་ཉིད་ཡིན་པའི་ཕྱིར། གཞན་ཡང་། རྒྱུན་མཐའི་
ཡེ་ཤེས་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་སེམས་དཔའི་རྣལ་
འབྱོར་མཐར་ཐུག་མེད་པར་ཐལ། དེ་སྐད་ཅིག་གཉིས་པ་ལ་གནས་པའི་སེམས་
དཔའི་རྒྱུད་ལ་སེམས་དཔའི་རྣལ་འབྱོར་མཐར་ཐུག་ཡོད་པའི་ཕྱིར། ཁྱབ་པ་འགྲིག
འདོད་ན་སླ། བྱས་པ་ལ་ཁོ་ན་རེ། མཐར་ཐུག་གི་གང་ཟག་དང་། གནས་སྐབས་
ཀྱི་གང་ཟག་གི་གཞི་མཐུན་ཡོད་པར་ཐལ། བྱང་སེམས་ཀྱི་ལམ་དང་སངས་རྒྱས་
ཀྱི་ལམ་གྱི་གཞི་མཐུན་ཡོད་པའི་ཕྱིར། ཟེར་ན། མ་ཁྱབ། བྱང་སེམས་ཀྱི་
ལམ་ཡིན་ན་གནས་སྐབས་ཀྱི་ལམ་ཡིན་པས་ཁྱབ་པ་དང་། སངས་རྒྱས་ཀྱི་ལམ་
ཡིན་ན། མཐར་ཐུག་གི་ལམ་ཡིན་པས་ཁྱབ་པ་གཉིས་ཀ་ཡོད་པར་ཐལ། མ་
ཁྱབ་མཚམས་ལ་ཁྱབ་པ་ཡོད་པའི་ཕྱིར། རྟགས་ཁས། འདོད་ན། སངས་
རྒྱས་ཀྱི་བཀའ་ཡིན་ན། མཐར་ཐུག་གི་བཀའ་ཡིན་དགོས་པར་ཐལ། སངས་
རྒྱས་ཀྱི་ལམ་ཡིན་ན། མཐར་ཐུག་གི་ལམ་ཡིན་དགོས་པའི་ཕྱིར། རྟགས་ཁས།
འདོད་ན། བཀག་ཟིན། གཞན་ཡང་། བྱང་སེམས་ཀྱི་སྡོམ་པ་ཡིན་ན། གནས་
སྐབས་ཀྱི་སྡོམ་པ་ཡིན་དགོས་པར་ཐལ། བྱང་སེམས་ཀྱི་ལམ་ཡིན་ན། གནས་
116



སྐབས་ཀྱི་ལམ་ཡིན་པའི་ཁྱབ་པ་དང་། སངས་རྒྱས་ཀྱི་ལམ་ཡིན་ན། མཐར་
ཐུག་གི་ལམ་ཡིན་པས་ཁྱབ་པ་གཉིས་ཀ་ཡོད་པའི་ཕྱིར། རྟགས་ཁས། འདོད་
ན༑ སངས་རྒྱས་འཕགས་པའི་རྒྱུད་ཀྱི་འཇུག་སྡོམ་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། མ་གྲུབ་ན། དེར་ཐལ། འཇུག་སྡོམ་ཡིན་པའི་ཕྱིར།
འདོད་མི་ནུས་ཏེ། མཐར་ཐུག་གི་སྡོམ་པ་ཡིན་པའི་ཕྱིར་ཏེ། ཆོས་ཅན་དེའི་
ཕྱིར། གཞན་ཡང་། ཉན་ཐོས་ཀྱི་ལམ་ལ་གྲངས་ངེས་ཅིག་མེད་པར་ཐལ། ཉན་
ཐོས་ཀྱི་ལམ་ལ་ཉན་ཐོས་ཀྱི་མི་སློབ་ལམ་དང་ཉན་ཐོས་ཀྱི་སློབ་ལམ་གཉིས་སུ་
གྲངས་མ་ངེས་པའི་ཕྱིར། དེར་ཐལ། བྱང་སེམས་འཕགས་པའི་རྒྱུད་ཀྱི་གང་
ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་གང་
ཞིག དེ་ཉན་ཐོས་ཀྱི་མི་སློབ་ལམ་ཡང་མ་ཡིན། དེ་ཉན་ཐོས་ཀྱི་སློབ་ལམ་
ཡང་མ་ཡིན་པའི་ཕྱིར། ཟེར་ན། བྱང་སེམས་ཀྱི་སྡོམ་པ་ལ་གྲངས་ངེས་ཅིག་
མེད་པར་ཐལ། བྱང་སེམས་ཀྱི་སྡོམ་པ་དེ་ལ་བྱང་སེམས་སོ་སྐྱེའི་རྒྱུད་ཀྱི་སྡོམ་
པ་དང་། བྱང་སེམས་འཕགས་པའི་རྒྱུད་ཀྱི་སྡོམ་པ་གཉིས་སུ་གྲངས་མ་ངེས་པའི་
ཕྱིར། ཁྱབ་པ་ཁས། རྟགས་གྲུབ་སྟེ། སངས་རྒྱས་འཕགས་པའི་རྒྱུད་ལ་བྱང་
སེམས་ཀྱི་སྡོམ་པ་ཡོད་པའི་ཕྱིར། ཡང་ཁོ་ན་རེ། ཉན་ཐོས་ཀྱི་ལམ་ཡིན་ན།
བྱང་སེམས་ལམ་གྱི་ལྡོག་བྱ་ཡིན་དགོས་པར་ཐལ། ཉན་ཐོས་ཀྱི་ལམ་འབྲས་ལ་
དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་དེ།
ཤེས་སྒྲིབ་ལྡོག་པ་གཟུང་རྟོག་ཡིན་པའི་ཕྱིར། རྟགས་ཁས། འདོད་ན། བྱང་
117



འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
ཆོས་ཅན། དེར་ཐལ། དེའི་ཕྱིར། རྟགས་ཁས། ཟེར་ན། རྩ་བར་མ་ཁྱབ་སྟེ།
ཉན་ཐོས་ཀྱི་ལམ་གྱི་འབྲས་བུ་ཡིན་ན། བྱང་སེམས་ལམ་གྱི་ལྡོག་བྱ་ཡིན་དགོས་
པར་ཐལ། ཉན་ཐོས་ཀྱི་ལམ་འབྲས་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་ཞེན་རིག་དེ། ཤེས་སྒྲིབ་ལྡོག་པ་གཟུང་རྟོག་ཡིན་པའི་ཕྱིར། ཁྱབ་
སྟེ༑ མ་ཁྱབ་མཚམས་ལ། ཁྱབ་པ་ཡོད་པའི་ཕྱིར། རྟགས་སླ། འདོད་ན།
ཉན་ཐོས་ལམ་གྱི་འབྲས་བུར་གྱུར་བའི་རྣམ་མཁྱེན་ཆོས་ཅན། དེར་ཐལ། དེའི་
ཕྱིར། རྟགས་སླ། ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་སྒོམ་
ལམ་པ་དེ། ཉན་ཐོས་ཀྱི་ལམ་སྔོན་སོང་གི་གང་ཟག་ཡིན་པར་ཐལ། དེའི་རྒྱུད་
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། ཉན་ཐོས་
ཀྱི་ལམ་ཡིན་པའི་ཕྱིར། རྟགས་ཁས། ཟེར་ན། མ་ཁྱབ་སྟེ། གང་ཟག་གི་
བདག་མེད་མངོན་སུམ་དུ་རྟོགས་པའི་བྱང་སེམས་སྦྱོར་ལམ་པ་དེ། སར་གནས་
ཀྱི་བྱང་སེམས་ཡིན་པར་ཐལ། བྱང་སེམས་ཀྱི་སྦྱོར་ལམ། བྱང་སེམས་ཀྱི་ས་
ཡིན་པའི་ཕྱིར། རྩ་ཁྱབ་ལ་སྒྲིགས། མ་གྲུབ་ན། དེར་ཐལ། ཉན་ཐོས་ཀྱི་སྦྱོར་
ལམ་དེ། ཉན་ཐོས་ཀྱི་ས་ཡིན་པའི་ཕྱིར། དེར་ཐལ། དེ་ཐེག་དམན་གྱི་ས་ཡིན་
པའི་ཕྱིར་ཏེ། དེ་དམན་པ་ས་བརྒྱད་པོ་གང་རུང་ཡིན་པའི་ཕྱིར་ཏེ། དེ་རིགས་
ཀྱི་ས་ཡིན་པའི་ཕྱིར། རྩ་བར་འདོད་ན། བྱང་སེམས་སྦྱོར་ལམ་པ་དེ། བྱང་
སེམས་འཕགས་པ་ཡིན་པར་ཐལ། འདོད་པའི་ཕྱིར། ཡང་ཁོ་ན་རེ། ཐེག་
lis



ཆེན་གྱི་མཐོང་ལམ་དེ། ས་དང་པོ་མ་ཡིན་པར་ཐལ། བྱང་སེམས་ཀྱི་སྦྱོར་ལམ་
བྱང་སེམས་ཀྱི་ས་ཡིན་པའི་ཕྱིར། ཟེར་ན། མ་ཁྱབ་སྟེ། བྱང་འཕགས་ཀྱི་
རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། རྣལ་
འབྱོར་གྱི་ས་དང་པོ་མ་ཡིན་པར་ཐལ། བྱང་སེམས་སྦྱོར་ལམ་པའི་རྒྱུད་ཀྱི་གང་
ཟག་གི་བདག་མེད་མངོན་སུམ་ད་རྟོགས་པའི་མཁྱེན་པ་དེ་རྣལ་འབྱོར་གྱི་ས་ཡིན་
པའི་ཕྱིར། ཁྱབ་པ་འགྲིག ཁ་ཅིག་གིས། ཉན་ཐོས་ཀྱི་ལམ་ཡིན་ན། ཉན་
ཐོས་རང་རྒྱུད་ཀྱིས་བསྡུས་པས་ཁྱབ་པ་ཁས་ལེན་པ་དང་། ཉན་ཐོས་དང་རྒྱུད་
ཐ་དད་དུ་གྱུར་བའི་ཉན་ཐོས་མཐོང་ལམ་པ་ཡོད་ཟེར་བ་ནང་འགལ་ཏེ། ཉན་
ཐོས་དང་རྒྱུད་ཐ་དད་དུ་གྱུར་བའི་ཉན་ཐོས་མཐོང་ལམ་པའི་མཁྱེན་པ་ཡོད་པར་
ཐལ། དམ་བཅའ་འཐད་པའི་ཕྱིར། རྟགས་སླ། འདོད་ན། ཉན་ཐོས་དང་
རྒྱུད་ཐ་དད་དུ་གྱུར་བའི་ཉན་ཐོས་མཐོང་ལམ་པའི་མཁྱེན་པ་ཆོས་ཅན། ཉན་
ཐོས་ཀྱི་རྒྱུད་ཀྱིས་བསྡུས་པར་ཐལ། ཉན་ཐོས་ཀྱི་ལམ་ཡིན་པའི་ཕྱིར། ཁྱབ་
པ་ཁས། རྟགས་སླ། འདོད་མི་ནུས་ཏེ། དེ་དང་རྒྱུད་ཐ་དད་དུ་གྱུར་བའི་གང་
ཟག་གི་རྒྱུད་ཀྱིས་བསྡུས་པའི་ཕྱིར། དེར་ཐལ། དེ་དང་རྒྱུད་ཐ་དད་དུ་གྱུར་
བའི་ཉན་ཐོས་མཐོང་ལམ་པའི་རྒྱུད་ཀྱིས་བསྡུས་པའི་ཕྱིར། བྱས་པ་ལ་ཁོ་ན་རེ།
བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་དེ་ཆོས་ཅན། ཉན་ཐོས་ཀྱི་མཐོང་ལམ་ཡིན་པར་ཐལ། ཉན་ཐོས་
ཀྱི་ལམ་གང་ཞིག་མཐོང་ལམ་ཡིན་པའི་ཕྱིར། ཟེར་ན། མ་ཁྱབ། འདོད་ན།
119



དེ་ཆོས་ཅན། ཐེག་དམན་གྱི་མཐོང་ལམ་ཡིན་པར་ཐལ། ཉན་ཐོས་ཀྱི་མཐོང་
ལམ་ཡིན་པའི་ཕྱིར། རྟགས་ཁས། གཞན་ཡང་། རྣམ་མཁྱེན་ཆོས་ཅན། ལམ་
ཤེར་ཕྱིན་ཡིན་པར་ཐལ། ལམ་གང་ཞིག ཤེར་ཕྱིན་ཡིན་པའི་ཕྱིར། ཁྱབ་པ་
འགྲིག
རྫོགས་སྨིན་སྦྱང་གསུམ་བྱས་པའི་ཚད་བཤད་པ།
ཁ་ཅིག་གིས། ཆོས་ཉིད་ལ་རྩེ་གཅིག་ཏུ་མཉམ་པར་གཞག་བཞིན་པའི་ངང་
ནས་གཞན་དོན་འབད་མེད་ལྷུན་གྲུབ་དུ་བྱེད་ནུས་པ་དེ། སྨོན་ལམ་རྫོགས་པའི་
ཚད་ཡིན་ཟེར་ན། འདི་འགོག་པ་ལ་རྣམ་བཤད་ལས། ཆོས་ཉིད་ལ་མཉམ་པར་
བཞག་བཞིན་དུ་གཞན་དོན་འབད་མེད་ལྷུན་གྲུབ་དུ་བྱེད་ནུས་པ་ལ་འཆད་པ་ནི་
ཆོས་སྐུ་མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་པར་འགྱུར་བས་དོགས་
པའི་གནས་མེད་ལ། ཞེས་གསུངས། འདིའི་དོན་ལ་མཁས་པ་ཁ་ཅིག མཆོག་
གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་ཆོས་སྐུ་
མ་ཐོབ་བར་དུ་ཆོས་སྐུ་མངོན་དུ་མི་བྱའོ། །ཞེས་གདམས་པ་སྟེར་རིགས་པར་
ཐལ། དེས་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་རྫོགས་
སྨིན་སྦྱངས་གསུམ་མ་བྱས་པར་ཡང་དག་མཐའ་མངོན་དུ་མི་བྱའོ། །ཞེས་གདམས་
པ་སྟེར་རིགས་པ་གང་ཞིག དམན་ལམ་སྔོན་དུ་མ་སོང་བའི་བྱང་སེམས་འཕགས་
120



པས་རྫོགས་སྨིན་སྦྱངས་གསུམ་བྱས་པ་དང་། ཆོས་སྐུ་མངོན་དུ་བྱས་པ་དུས་མཉམ།
དེས་འདིར་བསྟན་ཡང་དག་མཐའ་མངོན་དུ་བྱས་པ་དང་། ཆོས་སྐུ་མངོན་དུ་
བྱས་པ་དུས་མཉམ་པའི་ཕྱིར། དང་པོ་སླ། གཉིས་པ་དེར་ཐལ། སྨོན་ལམ་
རྫོགས་པར་བྱས་པ་དང༌། དེ་མངོན་དུ་བྱས་པ་དུས་མཉམ་པའི་ཕྱིར། དེར་
ཐལ། སྨོན་ལམ་རྫོགས་པར་བྱས་པའི་ཚད་འཐད་པའི་ཕྱིར། གསུམ་པ་མ་གྲུབ་
ན༑ དེར་ཐལ། དམན་ལམ་སྔོན་དུ་མ་སོང་བའི་བྱང་སེམས་འཕགས་པའི་རྫོགས་
སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་དུ་བྱེད་པའི་
ཕྱིར། ཟེར་ན། མཆོག་གི་སྤྲུལ་སྐུས་དམན་ལམ་སྔོན་དུ་མ་སོང་བའི་བྱང་སེམས་
འཕགས་པ་ལ་རྫོགས་སྨིན་སྦྱངས་གསུམ་མ་བྱས་པར་ཆོས་སྐུ་མངོན་དུ་མི་བྱའོ།།
ཞེས་གདམས་པ་སྟེར་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་
མ་བྱས་པར་འདིར་བསྟན་ཡང་དག་མཐའ་མངོན་དུ་མི་བྱའོ། །ཞེས་གདམས་
པ་སྟེར་རིགས་པ་གང་ཞིག དེས་འདིར་བསྟན་ཡང་དག་མཐའ་མངོན་དུ་བྱས་
པ་དང་། ཆོས་སྐུ་མངོན་དུ་བྱས་པ་དུས་མཉམ་པའི་ཕྱིར། རྟགས་གཉིས་དངོས།
མ་ཁྱབ་ན། ཐལ་འགྱུར་དང་པོ་དེ་ཆོས་ཉིད་ལ་མཉམ་པར་གཞག་བཞིན་པའི་
ངང་ནས་གཞན་དོན་འབད་མེད་ལྷུན་གྲུབ་དུ་བྱེད་ནུས་པ་སྨོན་ལམ་རྫོགས་པའི་
ཚད་དུ་བཞག་པ་ལ་སྐྱོན་དུ་འཇུག་པར་འབུད་དོ། །རང་ལུགས་ནི། རོང་ཊཱིཀ་
པ་སོགས་ཊཱི་ཀ་སྔ་མ་མང་པོར་སྨོན་ལམ་རྫོགས་པའི་ཚད་སྔར་ལྟར་བྱས་ནས་ཆོས་
ཉིད་དེ་བཞིན་ཉིད་དེ་འདིར་བསྟན་ཡང་དག་མཐའ་དང་། དེ་ལ་སླར་མི་ལྡང་
121



བའི་ཚུལ་གྱིས་མཉམ་པར་བཞག་པ་འདིར་བསྟན་ཡང་དག་མཐའ་མངོན་དུ་བྱས་
པའི་ཚད་དུ་འཇོག་པར་བསྟན་པ་ཡིན་ལ། དེའི་ཚུལ་ནི་ཤེས་བྱ་ཆོས་ཅན། མཆོག་
གི་སྤྲུལ་སྐུས་རང་གི་གདུལ་བྱ་དམན་ལམ་སྔོན་དུ་མ་སོང་བའི་བྱང་སེམས་འཕགས་
པ་ལ་རྫོགས་སྨིན་སྦྱངས་གསུམ་མ་བྱས་པར་ཆོས་སྐུ་མངོན་དུ་མི་བྱའོ། །ཞེས་
གདམས་པ་སྟེར་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་མ་བྱས་
པར་འདིར་བསྟན་ཡང་དག་མཐའ་མངོན་དུ་མི་བྱའོ། །ཞེས་གདམས་པ་སྟེར་
རིགས་པ་གང་ཞིག རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན།
འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པས་ཁྱབ། འདིར་
བསྟན་ཡང་དག་མཐའ་སྔོན་དུ་བྱས་པའི་གང་ཟག་ཡིན་ན། ཆོས་སྐུ་མངོན་དུ་
བྱས་པའི་གང་ཟག་ཡིན་དགོས་པའི་ཕྱིར། འདོད་ན་སླ། གཉིས་པ་མ་གྲུབ་ན།
དེར་ཐལ། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན། ཆོས་སྐུ་
མངོན་དུ་བྱས་པའི་གང་ཟག་ཡིན་དགོས་པའི་ཕྱིར། དེར་ཐལ། ཆོས་ཉིད་ལ་
མཉམ་པར་གཞག་བཞིན་པའི་ངང་ནས་གཞན་དོན་འབད་མེད་ལྷུན་གྲུབ་དུ་བྱེད་
ནུས་པ་དེ། སྨོན་ལམ་རྫོགས་པའི་ཚད་དུ་འཐད་པའི་ཕྱིར། རྟགས་ཁས། ཕྱི་
མ་མ་གྲུབ་ན། དེར་ཐལ། འདིར་བསྟན་ཡང་དག་མཐའ་མངོན་དུ་བྱས་པའི་
གང་ཟག་ཡིན་ན། ཆོས་ཉིད་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་
པར་གཞག་པའི་གང་ཟག་ཡིན་དགོས། དེ་ཡིན་ན། ཆོས་སྐུ་མངོན་དུ་བྱས་པའི་
གང་ཟག་ཡིན་དགོས་པའི་ཕྱིར། དང་པོ་དངོས། ཕྱི་མ་འབུད། རྣམ་བཤད་
，
122



ཀྱི་ལུང་དོན་ཡོད་དེ། དེ་ནི་ཁ་ཅིག་གིས། ཆོས་ཉིད་དེ་བཞིན་ཉིད་འདིར་བསྟན་
ཡང་དག་མཐའ་ཡིན། དེ་ལ་སླར་མི་ལྡང་བའི་ཚུལ་གྱིས་མཉམ་པར་གཞག་པ་
དེ༑ འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན་ཟེར་བའི་ཁས་
བླང་ནང་འགལ་གྱི་སྐྱོན་ཡིན་པ་ལ་དགོངས་པའི་ཕྱིར། ཁ་ཅིག་གིས་རང་ཉིད་
སྤྲུལ་སྐུའི་ཚུལ་དུ་སངས་རྒྱས་པའི་སངས་རྒྱས་ཀྱི་ཞིང་གི་གདུལ་བྱ་རྣམས་མངོན་
པར་ཤེས་པ་ལྔ་དང་མི་ལྡན་པ་མེད་པར་མ་གྱུར་བ་དེ་སྲིད་དུ་རང་ཉིད་སངས་མི་
རྒྱའོ། །ཞེས་དམ་བཅས་པའི་སྨོན་ལམ་གྱི་ནུས་པ་ཡོངས་སུ་རྫོགས་པར་བྱས་
པ་དེ། སྤྲུལ་སྐུའི་སྨོན་ལམ་རྫོགས་པར་བྱས་པའི་ཚད་ཡིན། ཟེར་ན། སྤྲུལ་
སྐུའི་སྐུ་དངོས་ཀྱི་གདུལ་བྱ་ཡིན་ན། མངོན་ཤེས་ལྔ་དང་ལྡན་པས་ཁྱབ་པར་ཐལ།
དམ་བཅའ་དེའི་ཕྱིར། འདོད་ན། མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱ་
ཡིན་ན། དེ་དང་ལྡན་པས་ཁྱབ་པར་ཐལ། འདོད་པའི་ཕྱིར། འདོད་ན། དེའི་
སྐུ་དངོས་ཀྱི་གདུལ་བྱར་གྱུར་པའི་རྒྱུན་ཞུགས་མེད་པར་ཐལ། འདོད་པའི་ཕྱིར།
འདོད་མི་ནུས་ཏེ། དེའི་སྐུ་དངོས་ཀྱི་གདུལ་བྱར་གྱུར་བའི་ཕྱིར་འོང་ཡོད་པའི་
ཕྱིར། ཡང་ཁ་ཅིག་གིས། དེ་རྒྱལ་བ་འོད་དཔག་མེད་ཀྱི་སྤྲུལ་སྐུའི་སྨོན་ལམ་
རྫོགས་པའི་ཚད་ཡིན་ཟེར་ན། རི་བོང་རྭ་ཆོས་ཅན། རང་ཉིད་སྤྲུལ་སྐུའི་ཚུལ་
དུ་སངས་རྒྱས་པའི་སངས་རྒྱས་ཀྱི་ཞིང་གི་གདུལ་བྱ་རྣམས་མངོན་པར་ཤེས་པ་
ལྔ་དང་མི་ལྡན་པ་མེད་པར་མ་གྱུར་བ་དེ་སྲིད་དུ་རང་ཉིད་སངས་མི་རྒྱའོ། །ཞེས་
དམ་བཅས་པའི་སྨོན་ལམ་གྱི་ནུས་པ་ཡོངས་སུ་རྫོགས་པར་བྱས་པ་ཡིན་པར་ཐལ།
123



རྒྱལ་བ་འོད་དཔག་མེད་ཀྱིས་སྤྲུལ་སྐུའི་སྨོན་ལམ་རྫོགས་པར་བྱས་པའི་ཕྱིར།
རྟགས་ཁས། དེར་ཐལ། དེ་སངས་རྒྱས་ཡིན་པའི་ཕྱིར། རྩ་བར་འདོད་ན།
དེ་ཆོས་ཅན། ཡོད་པར་ཐལ། འདོད་པའི་ཕྱིར། ཁ་ཅིག་གིས། དེའི་ཐད་ཀྱི་
ཊཱི་ཀ་སྒྲ་ཇི་བཞིན་པར་མི་རིགས་ཏེ། སངས་རྒྱས་འོད་དཔག་མེད་ཀྱི་སྐུ་དངོས་
ཀྱི་གདུལ་བྱ་ཡིན་ན། མངོན་པར་ཤེས་པ་ལྔ་དང་ལྡན་པས་མ་ཁྱབ་པའི་ཕྱིར།
དེར་ཐལ། བདེ་བ་ཅན་གྱི་རྟེན་ཅན་གྱི་གདུལ་བྱ་ཡིན་ན། དེ་དང་ལྡན་པས་མ་
ཁྱབ་པའི་ཕྱིར་ཏེ། དེའི་རྟེན་ཅན་གྱི་རྒྱུན་ཞུགས་ཡོད་པའི་ཕྱིར། ཟེར་བ་མི་འཐད་
དེ༑ དེའི་རྟེན་ཅན་གྱི་ཉན་ཐོས་སློབ་པ་འཕགས་པ་ཡོད་པར་ཐལ། དེའི་རྟེན་
ཅན་གྱི་རྒྱུན་ཞུགས་ཡོད་པའི་ཕྱིར། འདོད་ན། དེའི་རྟེན་ཅན་གྱི་ལྷག་བཅས་
མྱང་འདས་པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྟེན་ཅན་གྱི་
ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་
བདེན་དེ། ལྷག་བཅས་མྱང་འདས་ཡིན་པར་ཐལ། འདོད་པའི་ཕྱིར། འདོད་
ན༑ དེའི་རྒྱུད་ཀྱི་འགོག་བདེན་དེ། སྡུག་བསྔལ་གྱི་ཕུང་པོ་ལྷག་མ་དང་བཅས་
པར་ཐལ། དེ་ལྷག་བཅས་མྱང་འདས་ཡིན་པའི་ཕྱིར། རྟགས་ཁས། འདོད་ན།
བདེ་བ་ཅན་ན་སྡུག་བསྔལ་བདེན་པ་ཡོད་པར་ཐལ། འདོད་པའི་ཕྱིར། འདོད་
ན༑ ཀུན་བཏུས་ལས། ཡོངས་སུ་དག་པའི་འཇིག་རྟེན་གྱི་ཁམས་དེ་དག་ནི།
སྡུག་བསྔལ་གྱི་བདེན་པ་མ་ཡིན་པར་ལྟ་སྟེ། དེ་དག་ནི་ལས་དང་ཉོན་མོངས་པའི་
དབང་གིས་བསྐྱེད་པ་ཡང་མ་ཡིན། ལས་དང་ཉོན་མོངས་པའི་དབང་གིས་བྱུང་
124



བ་ཡང་མ་ཡིན་གྱི་སྨོན་ལམ་དང་དགེ་བའི་རྩ་བའི་དབང་གིས་བྱུང་བ་དག་གོ། །ཞེས་
གསུངས་པ་མི་འཐད་པར་ཐལ། བདེ་བ་ཅན་ན་སྡུག་བསྔལ་བདེན་པ་ཡོད་པའི་
ཕྱིར། རྟགས་ཁས། གཞན་ཡང་། བདེ་བ་ཅན་གྱི་རྟེན་ལ་ཉན་ཐོས་དགྲ་བཅོམ་
པའི་འབྲས་བུ་གསར་དུ་ཐོབ་པ་ཡོད་པར་ཐལ། དེའི་རྟེན་ཅན་གྱི་ལྷག་བཅས་
མྱང་འདས་ལ་གནས་པའི་ཉན་ཐོས་དགྲ་བཅོམ་ཡོད་པའི་ཕྱིར། རྟགས་ཁས།
འདོད་ན། དེ་མེད་པར་ཐལ། ཉན་ཐོས་དགྲ་བཅོམ་པའི་འབྲས་བུ་གསར་དུ་
ཐོབ་པའི་གང་ཟག་ཡིན་ན། ཁམས་གསུམ་གང་རུང་གི་རྟེན་ཅན་ཡིན་དགོས་
པའི་ཕྱིར་ཏེ། མཛོད་ལས། འདོད་པར་གསུམ་ཐོབ་ཐ་མ་ནི། །གསུམ་དུའོ། །
ཞེས་གསུངས་པའི་ཕྱིར། ཁོ་ན་རེ། འདོད་པ་ཁམས་དང་གཟུགས་མེད་དུ། །སངས་
རྒྱས་རྣམ་པར་འཚང་མི་རྒྱ། །ཞེས་གསུངས་པ་མི་འཐད་པར་ཐལ། བདེ་བ་
ཅན་གྱི་རྟེན་ལ་གསར་དུ་སངས་རྒྱས་པ་ཡོད་པའི་ཕྱིར་ཏེ། དེའི་ཐད་ཀྱི་ཊཱི་ཀ་
སྒྲ་ཇི་བཞིན་པ་ཡིན་པའི་ཕྱིར། ཟེར་ན། མ་ཁྱབ་སྟེ། དེའི་རྟེན་ལ་སྤྲུལ་སྐུའི་
ཚུལ་གྱིས་གསར་དུ་སངས་རྒྱས་པ་ཡོད་པ་ཙམ་ལུང་དེའི་དོན་ཡིན་པའི་ཕྱིར། ཁ་
ཅིག་གིས། རང་ཉིད་གང་དུ་སངས་རྒྱས་འགྱུར་གྱི་སངས་རྒྱས་ཀྱི་ཞིང་ཁྱད་པར་
ཅན་གྱི་བཅུད་ཀྱི་གདུལ་བྱ་འགྲུབ་པའི་རྒྱུའི་དགེ་བའི་རྩ་བ་རྫོགས་པར་བསགས་
ཟིན་པ་དེ། སྨོན་ལམ་རྫོགས་པར་བྱས་པའི་ཚད་ཡིན། རང་ཉིད་གང་དུ་སངས་
རྒྱས་འགྱུར་གྱི་སངས་རྒྱས་ཀྱི་ཞིང་ཁྱད་པར་ཅན་འགྲུབ་པའི་རྒྱུའི་དགེ་རྩ་ཚང་
བར་བསགས་ཟིན་པ་དེ། སངས་རྒྱས་ཀྱི་ཞིང་ཡོངས་སུ་སྦྱངས་པར་བྱས་པའི་
125



ཚད་ཡིན། ཆོས་ཚིགས་སུ་བཅད་པ་གཅིག་ཙམ་བསྟན་པས། རང་གི་སྐུ་དངོས་
ཀྱི་གདུལ་བྱ་སྨིན་གྲོལ་ལ་འགོད་པའི་ནུས་པ་ཐོབ་པ་དེ། སེམས་ཅན་སྨིན་པར་
བྱས་པའི་ཚད་ཡིན་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན། རང་ཉིད་གང་དུ་
སངས་རྒྱས་འགྱུར་གྱི་སངས་རྒྱས་ཀྱི་ཞིང་ཁྱད་པར་ཅན་གྱི་བཅུད་ཀྱི་གདུལ་བྱ་
འགྲུབ་པའི་རྒྱུའི་དགེ་རྩ་ཚང་བར་བསགས་ཟིན་པར་ཐལ། སྨོན་ལམ་རྫོགས་པར་
བྱས་པའི་གང་ཟག་ཡིན་པའི་ཕྱིར། རྟོགས་སླ། འདོད་ན། རང་ཉིད་གང་དུ་
སངས་རྒྱས་འགྱུར་གྱི་སངས་རྒྱས་ཀྱི་ཞིང་ཡོད་པར་ཐལ། འདོད་པའི་ཕྱིར། འདོད་
ན༑ རང་ཉིད་སངས་རྒྱས་འགྱུར་གྱི་གང་ཟག་ཡིན་པར་ཐལ། འདོད་པའི་ཕྱིར།
རྟགས་སླ་འདོད་ན་སླ། བྱས་པ་ལ་ཁོ་ན་རེ། བྱང་འཕགས་ཆོས་ཅན། རང་
ཉིད་སངས་རྒྱས་ཡིན་པར་ཐལ། རང་ཉིད་སངས་རྒྱས་པའི་སངས་རྒྱས་ཀྱི་ཞིང་
ཡོད་པའི་ཕྱིར། ཁྱབ་སྟེ། རང་ཉིད་སངས་རྒྱས་འགྱུར་གྱི་སངས་རྒྱས་ཀྱི་ཞིང་
ཡོད་ན། རང་ཉིད་སངས་རྒྱས་འགྱུར་ཡིན་པས་ཁྱབ་པའི་ཕྱིར། རྟགས་ཁས།
ཟེར་ན། མི་མཚུངས་ཏེ། རང་ཉིད་སངས་རྒྱས་སུ་འགྱུར་བ་ཡོད་ན། རང་
ཉིད་སངས་རྒྱས་ཡིན་དགོས་པར་ཐལ། རང་ཉིད་སེམས་ཅན་དུ་འགྱུར་བ་ཡོད་
ན༑ རང་ཉིད་སེམས་ཅན་ཡིན་དགོས་པའི་ཕྱིར། རྟགས་གྲུབ་སྟེ། སྟོན་པ་
ཤཱཀྱ་ཐུབ་པ་སེམས་ཅན་དུ་འགྱུར་བ་མེད་པའི་ཕྱིར། འདོད་ན། ཁྱི་རྒན་རྒྱ་བོ་
ཆོས་ཅན། དེར་ཐལ། དེའི་ཕྱིར། གཞན་ཡང་། སེམས་ཅན་སྨིན་པ་དང་།
སེམས་ཅན་སྨིན་པར་བྱས་པ་དོན་གཅིག་པར་ཐལ། སེམས་ཅན་སྨིན་པར་བྱས་
126



པའི་ཚད་འཐད་པའི་ཕྱིར། འདོད་ན། བྱང་སེམས་མཐོང་ལམ་པ་ཆོས་ཅན།
དེར་ཐལ། སེམས་ཅན་སྨིན་པ་ཡིན་པའི་ཕྱིར། རྟགས་སླ། འདོད་ན། རྫོགས་
སྨིན་སྦྱངས་གསུམ་བྱས་པར་ཐལ། འདོད་པའི་ཕྱིར། འདོད་ན་སླ། གཞན་
ཡང་། སྟོན་པ་ཤཱཀྱ་ཐུབ་པ་ཆོས་ཅན། སེམས་ཅན་སྨིན་པ་ཡིན་པར་ཐལ། སེམས་
ཅན་སྨིན་པར་བྱས་པའི་ཕྱིར། ཁྱབ་པ་ཁས། རྟགས་སླ། ཁ་ཅིག་གིས། ལོངས་
སྐུ་རང་གི་འཁོར་དུ་ཐེག་ཆེན་འཕགས་པ་ཤ་སྟག་འབྱུང་བའི་ནུས་པ་ཡོངས་སུ་
རྫོགས་པ་དེ། ལོངས་སྐུའི་སྨོན་ལམ་རྫོགས་པར་བྱས་པའི་ཚད་ཡིན། སངས་
རྒྱས་ཀྱི་ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་དེ་སྙེད་དང་སྐུའི་བཀོད་པ་
རེ་རེའི་འཁོར་དུ་སེམས་ཅན་གྲངས་ལས་འདས་པ། ཆོས་ཚིགས་སུ་བཅད་པ་
རེ་རེས་འཕགས་པའི་གོ་འཕང་ལ་འགོད་པའི་ནུས་པ་ཡོངས་སུ་རྫོགས་པ་དེ།
སེམས་ཅན་སྨིན་པར་བྱས་པའི་ཚད་ཡིན། ལོངས་སྐུ་དང་སྤྲུལ་སྐུ་གང་རུང་གི་
ཞིང་ཁྱད་པར་ཅན་འགྲུབ་པའི་ནུས་པ་ཡོངས་སུ་རྫོགས་པ་དེ། སངས་རྒྱས་ཀྱི་
ཞིང་སྦྱངས་པའི་ཚད་ཡིན། ཟེར་ན། རྫོགས་སྨིན་སྦྱངས་གསུམ་བྱས་པའི་གང་
ཟག་ཡིན་ན། སངས་རྒྱས་འཕགས་པ་ཡིན་དགོས་པར་ཐལ། དམ་བཅའ་དེ་
རྣམས་འཐད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་བྱང་སེམས་
འཕགས་པས་རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་
མངོན་དུ་བྱེད་པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་བཤད་
ལས། རྫོགས་སྨིན་སྦྱངས་གསུམ་བྱས་ནས་མངོན་དུ་བྱེད་པར། དོན་གྱིས་བསྟན་
127



པ་དང་འགལ་བའི་ཕྱིར། ཞེས་གསུངས་པ་མི་འཐད་པར་ཐལ། འདོད་པའི་
ཕྱིར། བྱས་པ་ལ་ཁོ་ན་རེ། རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་
ན༑ སངས་རྒྱས་འཕགས་པ་ཡིན་དགོས་པར་ཐལ། རྣམ་བཤད་ལས། ཡང་
དག་པའི་མཐའ་དེ་བཞིན་ཉིད་ཙམ་ལ་བྱས་ནས་དེ་མངོན་དུ་བྱས་པའི་དོན། དེ་
ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་ལ་བྱེད་པ་དང་། ཆོས་ཉིད་
དྲི་བྲལ་གྱི་འགོག་པ་ཡང་དག་པའི་མཐར་བྱས་ནས་དེ་ཐོབ་པ་ལ་མངོན་དུ་བྱས་
པར་བཞེད་པ་རྣམས་ནི་སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ།།
ཞེས་པའི་དོན་དུ་འགྱུར་བས་འཐད་པར་དཀའོ། །ཞེས་གསུངས་པའི་ཕྱིར། ཟེར་
ན༑ མ་ཁྱབ་སྟེ། ལུང་དེ་སྔ་རབས་པ་རྣམས་ལ། ཁས་བླང་ནང་འགལ་འཛིན་
པའི་ལུང་ཡིན་པའི་ཕྱིར། དེ་ལྟར་མ་ཡིན་ན། མཆོག་གི་སྤྲུལ་སྐུས་རང་གི་གདུལ་
བྱ་དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ལ་འདིར་བསྟན་ཡང་
དག་མཐའ་མངོན་དུ་མ་བྱས་པར་ཆོས་སྐུ་མངོན་དུ་མི་བྱའོ། །ཞེས་གདམ་པ་
སྟེར་རིགས་པར་ཐལ། དེས་དེ་ལ་རྫོགས་སྨིན་སྦྱངས་གསུམ་མ་བྱས་པར་འདིར་
བསྟན་ཡང་དག་མཐའ་མངོན་དུ་མ་བྱེད་ཅིག ཅེས་གདམ་པ་སྟེར་རིགས་པ་
གང་ཞིག རྫོགས་སྨིན་སྦྱངས་གསུམ་བྱས་པའི་གང་ཟག་ཡིན་ན། སངས་
རྒྱས་འཕགས་པ་ཡིན་དགོས་པའི་ཕྱིར། རྟགས་ཁས། བྱས་པ་ལ་ཁོ་ན་རེ། རྫོགས་
སྨིན་སྦྱངས་གསུམ་བྱས་པའི་གང་ཟག་ཡིན་ན། སངས་རྒྱས་འཕགས་པ་ཡིན་
དགོས་པར་ཐལ། དེ་ཡིན་ན། མ་རིགས་བག་ཆགས་ཀྱི་ས་དང་། ཟག་མེད་



ཀྱི་ལས་སྤངས་པས་ཁྱབ་པའི་ཕྱིར། དེར་ཐལ། རྣམ་བཤད་ལས། བར་བ་ནི་
ཞིང་བྱེ་བ་ཕྲག་བརྒྱར་ཞེས་པ་ནས། སྙོམས་པར་འཇུག་པ་ལ་ལྟོས་པ་ཡིན་ནོ།།
ཞེས་པའི་བར་གསུངས་པའི་ཕྱིར། ཟེར་ན། མ་ཁྱབ་སྟེ། སྐུའི་བཀོད་པ་རེ་
རེའི་འཁོར་དུ་སེམས་ཅན་གྲངས་ལས་འདས་པ་ཆོས་ཚིགས་སུ་བཅད་པ་རེ་རེས་
འཕགས་པའི་གོ་འཕང་ལ་འགོད་བཞིན་པའི་གང་ཟག་ཡིན་ན། མ་རིག་བག་ཆགས་
ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་པས་ཁྱབ་པ་དེ། ལུང་དེའི་དོན་ཡིན་
པའི་ཕྱིར། རོང་ཊིཀ་པ་ན་རེ། སེམས་ཅན་ཐམས་ཅད་ཀྱི་དོན་དུ་སངས་རྒྱས་
ཐོབ་པར་གྱུར་ཅིག ཅེས་པའི་སྨོན་ལམ་གྱི་དོན་གྲུབ་པ་དེ། སྨོན་ལམ་རྫོགས་
པར་བྱས་པའི་དོན་ཡིན། རང་གི་སྐུ་དངོས་ཀྱི་གདུལ་བྱ་རྣམས་གཉེན་པོ་དངོས་
སུ་སྐྱེ་རུང་དང༌། སྒྲིབ་པ་དངོས་སུ་སྤངས་རུང་དུ་བྱས་པ་དེ། སེམས་ཅན་སྨིན་
པར་བྱས་པའི་ཚད་ཡིན། སངས་རྒྱས་རང་སྣང་ལ་ཞིང་དག་པ་རབ་འབྱམས་
འབའ་ཞིག་སྣང་བ་དེ། སངས་རྒྱས་ཀྱི་ཞིང་སྦྱངས་པའི་ཚད་ཡིན། ཟེར་ན།
རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། སེམས་
ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་གྱུར་ཅིག ཅེས་པའི་སྨོན་
ལམ་གྱི་དོན་གྲུབ་པར་བྱས་པར་ཐལ། སྨོན་ལམ་རྫོགས་པར་བྱས་པའི་ཕྱིར། ཁྱབ་
པ་ཁས། རྟགས་སླ། གཞན་ཡང་། སྟོན་པ་ཤཱཀྱ་ཐུབ་པ་ཆོས་ཅན། རང་གི་
སྐུ་དངོས་ཀྱི་གདུལ་བྱ་རྣམས་གཉེན་པོ་དངོས་སུ་སྐྱེ་རུང་དང་། སྒྲིབ་པ་དངོས་
སུ་སྤངས་རུང་དུ་བྱས་པ་ཡིན་པར་ཐལ། སེམས་ཅན་སྨིན་པར་བྱས་པའི་ཕྱིར།
11



རྟགས་སླ། འདོད་ན། དེའི་སྐུ་དངོས་ཀྱི་གདུལ་བྱ་ཡིན་ན། ལམ་ཞུགས་ཀྱི་
གང་ཟག་ཡིན་དགོས་པར་ཐལ། འདོད་པའི་ཕྱིར། རྟགས་སླ། འདོད་ན། དེ་
མི་དགོས་པར་ཐལ། དེའི་སྐུ་དངོས་ཀྱི་གདུལ་བྱར་གྱུར་བའི་ལམ་མ་ཞུགས་ཀྱི་
གང་ཟག་ཡོད་པའི་ཕྱིར། དེར་ཐལ། ལམ་ཤེས་ཀྱི་མདོ་ལས། ལྷའི་བུ་གང་
དག་གི་ཞེས་སོགས་གསུངས་པའི་ཕྱིར། གཞན་ཡང་། མ་དག་པའི་ཞིང་སངས་
རྒྱས་ལ་མི་སྣང་བར་ཐལ། སངས་རྒྱས་ཀྱི་ཞིང་སྦྱངས་པའི་ཚད་དེ་འཐད་པའི་
ཕྱིར། འདོད་ན། མ་དག་པའི་ཞིང་ཆོས་ཅན། ཁྱོད་མེད་པར་ཐལ། ཁྱོད་
ཐམས་ཅད་མཁྱེན་པའི་ཡེ་ཤེས་ལ་མི་སྣང་བའི་ཕྱིར། ཁྱབ་སྟེ། ཚད་མ་རྣམ་
ངེས་ལས། ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ལས་ལོག་པ་ནི། རྣམ་
པ་ཐམས་ཅད་དུ་མེད་པ་ཁོ་ནར་གོ་བར་བྱའོ། ཞེས་གསུངས་པའི་ཕྱིར། འདོད་
ན་སླ།།
ཉན་རང་གི་སྤང་རྟོགས་ཀྱི་རིགས་རྫོགས་པའི་ཚད་ལ་
གཞན་གྱི་འདོད་པ་འགོད་པ།
ཁ་ཅིག་གིས། ཉན་རང་གི་རྟོགས་པ་ས་དང་པོ་ནས་རྫོགས་པ་ཡིན་ཏེ། ས་
དང་པོ་ནས་བདག་མེད་མངོན་སུམ་དུ་རྟོགས་པའི་ཕྱིར། ཉན་རང་གི་སྤངས་པ་
ས་བརྒྱད་པ་ནས་རྫོགས་པ་ཡིན་ཏེ། ས་བརྒྱད་པ་ནས། ཉོན་ཡིད་གནས་གྱུར་
130



ཅིང་། ཉོན་སྒྲིབ་མ་ལུས་པར་སྤངས་པའི་ཕྱིར་ཟེར་ན། དེ་མི་འཐད་པར་ཐལ།
ཉོན་ཡིད་མེད་པའི་ཕྱིར། གཞན་ཡང་། དེ་མི་འཐད་པར་ཐལ། ས་བཅུ་བའི་
སྒོམ་སྤངས་ཉོན་མོངས་ཡོད་པའི་ཕྱིར། དེར་ཐལ། འགྲེལ་ཆེན་ལས། མཐོང་
བ་དང་སྒོམ་པའི་ལམ་ལ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་ཏུ་དགའ་བ་
ལ་སོགས་པའི་ས་བཅུ་རྣམ་པར་བཞག་གོ། །ཞེས་གསུངས་པའི་ཕྱིར། རོང་
ཊིཀ་པ་ན་རེ། ཉན་རང་གི་སྤངས་རྟོགས་ས་དང་པོ་ནས་རྫོགས། ལྷག་པར་
ཡང་སྤངས་པ་ས་དང་པོ་ནས་རྫོགས་པ་ཡིན་ཏེ། ཉོན་སྒྲིབ་ལ་འཁོར་བར་འཆིང་
བྱེད་ཀྱི་ཉོན་སྒྲིབ་དང་། བག་ལ་ཉལ་གྱི་ཉོན་སྒྲིབ་གཉིས་ཡོད་པ་ལས་འཁོར་བར་
འཆིང་བྱེད་ཀྱི་ཉོན་སྒྲིབ་བྱང་སེམས་ས་དང་པོ་བས་ཀྱང་སྤངས། བག་ལ་ཉལ་
གྱི་ཉོན་སྒྲིབ་ཉན་རང་དགྲ་བཅོམ་པས་ཀྱང་མ་སྤངས་པའི་ཕྱིར་ཏེ། ཉན་རང་
དགྲ་བཅོམ་པ་རྣམས་མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་ལ་བརྟེན་
ནས་ཡིད་ཀྱི་རང་བཞིན་ཅན་གྱི་འཁོར་བར་སྐྱེ་བ་ལེན་པའི་ཕྱིར། ཟེར་ན། ཐེག་
དམན་སློབ་པ་འཕགས་པ་རྣམས་དགེ་འདུན་དཀོན་མཆོག་དུ་བཞག་དུ་མི་རུང་
བར་ཐལ། སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་དངོས་གཉེན་
རྒྱུད་ལ་སྐྱེ་མ་མྱོང་བའི་ཐེག་དམན་སློབ་པ་འཕགས་པ་ཡོད་པའི་ཕྱིར། མ་གྲུབ་
ན༑ ཉན་ཐོས་མཐོང་ལམ་བར་ཆད་མེད་ལམ་པའི་རྒྱུད་ལ་སྐྱབས་གནས་ཡང་
དག་ལ་ཐེ་ཚོམ་ཟ་བའི་ཐེ་ཚོམ་གྱི་དངོས་གཉེན་བར་ཆད་མེད་ལམ་སྐྱེས་པར་ཐལ།
མ་གྲུབ་པ་དེའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་
131



དེ༑ སྐྱབས་གནས་ཡང་དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་གྱི་དངོས་གཉེན་
བར་ཆད་མེད་ལམ་ཡིན་པར་ཐལ། འདོད་པའི་ཕྱིར། འདོད་ན། ཉན་ཐོས་
མཐོང་ལམ་རྣམ་གྲོལ་ལམ་པ་དེས། སྐྱབས་གནས་ཡང་དག་ལ་ཐེ་ཚོམ་ཟ་བའི་
ཐེ་ཚོམ་གྱི་ས་བོན་སྤངས་པར་ཐལ། འདོད་པའི་ཕྱིར། འདོད་ན། དེས་ཉོན་
སྒྲིབ་ཀུན་བཏགས་ཀྱི་ས་བོན་སྤངས་པར་ཐལ། འདོད་པའི་ཕྱིར། འདོད་ན།
ཉན་ཐོས་དགྲ་བཅོམ་གྱིས་ཉོན་སྒྲིབ་ལྷན་སྐྱེས་ཀྱི་ས་བོན་སྤངས་པར་ཐལ། འདོད་
པའི་ཕྱིར། འདོད་ན། དེས་ཉོན་སྒྲིབ་སྤངས་པར་ཐལ། འདོད་པའི་ཕྱིར། འདོད་
ན༑ དངོས། གཞན་ཡང་། ཉན་རང་དགྲ་བཅོམ་པས་བག་ལ་ཉལ་གྱི་ཉོན་
སྒྲིབ་མ་སྤངས་པའི་ཤེས་བྱེད་དུ། མ་རིག་བག་ཆགས་ཀྱི་ས་དང་། ཟག་པ་མེད་
པའི་ལས་ལ་བརྟེན་ནས་ཡིད་ཀྱི་རང་བཞིན་ཅན་གྱི་ལུས་ལེན་པ་ཤེས་བྱེད་དུ་བྱེད་
པ་འབྲེལ་མེད་པར་ཐལ། མ་རིག་བག་ཆགས་ཀྱི་ས་ཤེས་སྒྲིབ་ཡིན་པའི་ཕྱིར།
བྱས་པ་ལ་ཁོ་ན་རེ། ཁོ་བོ་ཅག་ཀྱང་བག་ལ་ཉལ་གྱི་ཉོན་སྒྲིབ་ཤེས་སྒྲིབ་དུ་འདོད་
དོ་ཟེར་ན། བག་ལ་ཉལ་གྱི་ཉོན་སྒྲིབ་ཆོས་ཅན། བག་ལ་ཉལ་གྱི་ཤེས་སྒྲིབ་ཡིན་
པར་ཐལ། བག་ལ་ཉལ་གང་ཞིག ཤེས་སྒྲིབ་ཡིན་པའི་ཕྱིར། རྟགས་ཁས།།
འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར། གཞན་ཡང་། བྱང་
འཕགས་ཡིན་ན། ཉོན་སྒྲིབ་སྤངས་པས་ཁྱབ་པར་ཐལ། ཉན་རང་གི་སྤངས་
རྟོགས་ཀྱི་རིགས་ས་དང་པོ་ནས་རྫོགས་པའི་ཕྱིར། རྟགས་ཁས། འདོད་ན། དེ་
མ་ཁྱབ་པར་ཐལ། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་



ཉོན་སྒྲིབ་དང་ཤེས་སྒྲིབ་གཅིག་ཆར་དུ་སྤོང་བའི་ཕྱིར། དེར་ཐལ། ཀུན་བཏུས་
ལས། དེས་བྱང་ཆུབ་ཐོབ་པ་ན། ཉོན་མོངས་པ་དང་ཤེས་བྱའི་སྒྲིབ་པ་གཅིག་
ཆར་དུ་སྤོང་ངོ༌། །གཅིག་ཆར་དགྲ་བཅོམ་པ་དང་དེ་བཞིན་གཤེགས་པར་ཡང་
འགྱུར་རོ། །དེས་ཉོན་མོངས་མ་སྤངས་སུ་ཟིན་ཀྱང་། དཔེར་ན། སྨན་དང་
སྔགས་ཀྱིས་བསད་པའི་དུག་ལྟ་བུ་དང་། སྤངས་པའི་དགྲ་བཅོམ་པ་ལྟར་ས་ཐམས་
ཅད་དུ་ཉོན་མོངས་པའི་ཉེས་པ་སྐྱེད་པར་མི་བྱེད་དོ། །ཞེས་གསུངས་པའི་ཕྱིར།
ཁོ་ན་རེ། སྐྱོན་མེད་དེ། དམན་ལམ་སྔོན་དུ་མ་སོང་བའི་བྱང་སེམས་འཕགས་
པ་དེས་ཉོན་མོངས་པའི་བག་ཆགས་དང་ཤེས་སྒྲིབ་གཅིག་ཆར་དུ་སྤོང་བ་ལ་
དགོངས་པའི་ཕྱིར། ཟེར་ན། སྤངས་པའི་དགྲ་བཅོམ་པ་ལྟར་ཞེས་པའི་སྐབས་
ནས་བསྟན་པའི་ཉོན་མོངས་དེ། ཉོན་མོངས་པའི་བག་ཆགས་ལ་བྱེད་རིགས་པར་
ཐལ། ཉོན་མོངས་པ་དང་ཤེས་བྱའི་སྒྲིབ་པ་གཅིག་ཆར་དུ་སྤོང་ཞེས་པའི་སྐབས་
ནས་བསྟན་པའི་ཉོན་མོངས་དེ། ཉོན་མོངས་པའི་བག་ཆགས་ལ་བྱེད་རིགས་པའི་
ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པ་དེས་ཉོན་མོངས་པའི་
བག་ཆགས་སྤངས་པར་ཐལ། འདོད་པའི་ཕྱིར། འདོད་ན། དེས་ཤེས་སྒྲིབ་
སྤངས་པར་ཐལ། འདོད་པའི་ཕྱིར། གཞན་ཡང་། ཉི་ཁྲི་སྣང་བ་དང་འགལ་
ཏེ༑ དེ་ལས། རྟོགས་པའི་ཚད་འདི་ཙམ་མིན་ནོ། །ཞེས་བྱ་བ་ནི། རྣམ་གྲངས་
གཞན་ཡིན་ནོ། །ཞེས་ཉན་རང་གི་སྤངས་རྟོགས་ཀྱི་རིགས་ས་དང་པོ་ནས་མ་
རྫོགས་པར་བསྟན་པ་མི་འཐད་པར་ཐལ། ཉན་རང་གི་སྤངས་རྟོགས་ཀྱི་རིགས་
133



ས་དང་པོ་ནས་རྫོགས་པའི་ཕྱིར། རྟགས་ཁས། འདོད་ན། ལུང་དེའི་དོན་མ་
གྲུབ་པར་ཐལ་ལོ། །གཞན་ཡང་། རྒྱན་སྣང་དང་འགལ་ཏེ། བརྒྱད་སྟོང་འགྲེལ་
ཆེན་ལས། དེ་བས་ན་ས་དང་པོའི་སྐད་ཅིག་མ་དང་པོ་ནི་མཐོང་བའི་ལམ་ཡིན་
ལ༑ དེ་ལས་གཞན་སྐད་ཅིག་མ་གཉིས་པ་ལ་སོགས་པ་ནས་རྡོ་རྗེ་ལྟ་བུ་བརྗོད་
པའི་བར་ཆད་མེད་པའི་ལམ་གང་ལས་དེ་མ་ཐག་སངས་རྒྱས་ཀྱི་ས་ཀུན་དུ་འོད་
ཐོབ་པར་འགྲོ་བའི་བར་འདི་དག་ཐམས་ཅད་ཆོས་ཀྱི་དབྱིངས་དང་མཆོག་གི་དོན་
ལ་སོགས་པ་སོ་སོར་རྟོགས་པའི་ཕྱིར། སྒོམ་པའི་ལམ་ཡིན་པར་བཤད་དེ། དེ་
ལ་ཡང་ཉོན་མོངས་པ་བཅུ་དྲུག་ཅི་རིགས་པར་སྤོང་ངོ་། །འདི་ལྟ་སྟེ། འདོད་
ཆགས་དང་། ཞེ་སྡང་དང་། ང་རྒྱལ་དང་། མ་རིག་པ་དང་། འཇིག་ཚོགས་
ལ་ལྟ་བ་དང་། མཐར་འཛིན་པའི་ལྟ་བ་སྟེ། འདོད་པ་ན་སྤྱོད་པ་དྲུག་གོ། །དེ་
དག་ཉིད་ལས་ཞེ་སྡང་བཏོན་ནས་གཟུགས་དང་གཟུགས་མེད་པ་ན་སྤྱོད་པ་བཅུ་
སྟེ༑ མཐོང་བ་དང་བསྒོམ་པའི་ལམ་ལ་ཡོངས་སུ་སྤྱོད་པའི་ཆོས་ཀྱི་དབྱེ་བས་
རབ་ཏུ་དགའ་བ་ལ་སོགས་པའི་ས་བཅུ་རྣམ་པར་བཞག་གོ། །ཞེས་ས་བཅུའི་གནས་
སྐབས་སུ་ཐེག་ཆེན་གྱི་སྒོམ་སྤང་ཉོན་མོངས་ལ་བཅུ་དྲུག་གི་དབྱེ་བ་མཛད་ནས།
དེ་ས་བཅུའི་གནས་སྐབས་སུ་སྤོང་བར་བཤད་པ་དེ་མི་འཐད་པར་ཐལ། ཉན་
རང་གི་སྤངས་རྟོགས་ཀྱི་རིགས་ས་དང་པོ་ནས་རྫོགས་པའི་ཕྱིར། འདོད་ན། ལུང་
དེའི་དོན་མ་གྲུབ་པར་ཐལ་ལོ། །གཞན་ཡང་། ཁས་བླངས་ནང་འགལ་ཏེ། བྱང་
འཕགས་ཀྱི་རྒྱུད་ལ་ཉོན་མོངས་ཡོད་པའི་ཕྱིར། དེར་ཐལ། མ་དག་ས་བདུན་
13



ལ་གནས་པའི་བྱང་འཕགས་ཀྱི་རྒྱུད་ལ་ཉོན་མོངས་ཡོད་པའི་ཕྱིར། དེའི་རྒྱུད་
ལ་ང་རྒྱལ་ཕྲ་མོ་ཡོད་པའི་ཕྱིར། རྟགས་ཁས། གཞན་ཡང་། དམན་ལམ་སྔོན་
དུ་མ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔའ་ཆོས་ཅན། ཉོན་སྒྲིབ་སྤངས་པར་ཐལ། བྱང་འཕགས་ཡིན་པའི་
ཕྱིར། ཁྱབ་པ་ཁས། རྟགས་གསལ་སྐབས་གཉིས་པར་སྒྲུབ། ཁོ་ན་རེ། དམན་
ལམ་སྔོན་དུ་མ་སོང་བའི་བྱང་འཕགས་ཀྱིས་ཉན་རང་གི་སྤངས་རྟོགས་རྫོགས་པ་
དང་། དེས་རྣམ་མཁྱེན་ཐོབ་པ་དུས་མཉམ་ཟེར་ན། དམན་ལམ་སྔོན་དུ་མ་
སོང་བའི་སངས་འཕགས་ཀྱིས་ཉན་རང་གི་སྤངས་རྟོགས་རྫོགས་པར་ཐལ། དམ་
བཅའ་འཐད་པའི་ཕྱིར། འདོད་ན། དེའི་རྒྱུད་ལ་ཉན་རང་གི་སྤངས་རྟོགས་ཡོད་
པར་ཐལ། འདོད་པའི་ཕྱིར། འདོད་ན། དེ་མེད་པར་ཐལ། ཉན་རང་གི་
སྤངས་རྟོགས་གང་རུང་ཡིན་ན། ཉན་རང་རང་རྒྱུད་ཀྱིས་བསྡུས་པས་ཁྱབ་པའི་
ཕྱིར། རྟགས་འབུད་བྱས་པ་ལ། ཉན་ཐོས་ཀྱི་རྟོགས་པ་ཡིན་ན། ཉན་ཐོས་
རང་རྒྱུད་ཀྱིས་བསྡུས་པས་ཁྱབ་པར་ཐལ། ཉན་རང་གི་སྤངས་རྟོགས་གང་རུང་
ཡིན་ན། ཉན་རང་རང་རྒྱུད་ཀྱིས་བསྡུས་པས་ཁྱབ་པའི་ཕྱིར། འདོད་ན། ཉན་
ཐོས་ཀྱི་ལམ་ཡིན་ན། ཉན་ཐོས་རང་རྒྱུད་ཀྱིས་བསྡུས་པས་ཁྱབ་པར་ཐལ། འདོད་
པའི་ཕྱིར། ཟེར་ན། མ་ཁྱབ། ཁ་ཅིག་གིས། དམན་ལམ་སྔོན་དུ་མ་སོང་པའི་
བྱང་ཆུབ་སེམས་དཔས། ཉན་རང་གི་སྤངས་རྟོགས་ཀྱི་རིགས་རྫོགས་པ་དང་།
དེས་རྣམ་མཁྱེན་ཐོབ་པ་དུས་མཉམ་ཟེར་ན། མི་འཐད་པར་ཐལ། དམན་ལམ་
135



སྔོན་དུ་མ་སོང་བའི་བྱང་ཆུབ་སེམས་དཔས་རྣམ་མཁྱེན་མ་ཐོབ་པར་ཉན་རང་གི་
སྤངས་རྟོགས་ཀྱི་རིགས་རྫོགས་པ་ཡོད་པའི་ཕྱིར་ཏེ། དེས་རྣམ་མཁྱེན་མ་ཐོབ་
པར་ཉན་ཐོས་དགྲ་བཅོམ་པའི་འབྲས་བུ་ཐོབ་པ་ཡོད་པའི་ཕྱིར་ཏེ། དེ་ཉན་ཐོས་
ལམ་དུ་འཇུག་པ་ཡོད་པའི་ཕྱིར། ཁ་ཅིག་གིས། དམན་ལམ་སྔོན་དུ་སོང་བའི་
དབང་དུ་བྱས་ན་ཉན་རང་གི་སྤངས་རྟོགས་ཀྱི་རིགས་ས་དང་པོ་ནས་རྫོགས་ཟེར་
ན༑ དམན་ལམ་སྔོན་དུ་སོང་བའི་བྱང་འཕགས་ཡིན་ན། ཉན་རང་གི་སྤངས་
རྟོགས་ཀྱི་རིགས་རྫོགས་པས་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་
ན༑ ཉན་ཐོས་ཀྱི་ཚོགས་ལམ་ཙམ་ནས་ཐེག་ཆེན་ལམ་དུ་ཞུགས་པའི་བྱང་སེམས་
མཐོང་ལམ་པ་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་གང་ཟག་ཡིན་པར་ཐལ། འདོད་
པའི་ཕྱིར། འདོད་ན། ཉོན་སྒྲིབ་སྤངས་པར་ཐལ། འདོད་པའི་ཕྱིར། ཁ་ཅིག་
གིས། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་དབང་དུ་བྱས་ན།
ཉན་རང་གི་སྤངས་རྟོགས་ཀྱི་རིགས་བྱང་སེམས་ཀྱི་ཚོགས་ལམ་ནས་རྫོགས་ཟིན།
ཟེར་ན། ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཡིན་
ན༑ ཉན་རང་གི་སྤངས་རྟོགས་ཀྱི་རིགས་རྫོགས་པར་བྱས་པའི་གང་ཟག་ཡིན་
དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་ཞིང་། རང་རྒྱལ་དགྲ་བཅོམ་པའི་རྟོགས་པ་
སྔོན་དུ་མ་སོང་བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་
136



ཕྱིར། རྟགས་སླ། འདོད་ན། རང་རྒྱལ་གྱི་སྤངས་རྟོགས་ཀྱི་རིགས་རྫོགས་
པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དེ་
མ་ཡིན་པར་ཐལ། ཆོས་ཅན་དེའི་ཕྱིར། །
འདིར་སྟན་ཡང་དག་མཐའ་བཤད་པ།
ཁ་ཅིག་གིས། ཆོས་ཉིད་དེ་བཞིན་ཉིད་དེ་འདིར་བསྟན་ཡང་དག་མཐའ་དང་།
དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ་འདིར་བསྟན་ཡང་དག་
མཐའ་མངོན་དུ་བྱས་པའི་ཚད་ཡིན་ཟེར་ན། ཆོས་ཉིད་དེ་བཞིན་ཉིད་ཆོས་ཅན།
དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་
གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་
དག་མཐའ་ཡིན་པའི་ཕྱིར། རྟགས་ཁས། འདོད་ན། དེ་མི་ནུས་པར་ཐལ། དེ་
མངོན་དུ་བྱས་པའི་གང་ཟག་ཡིན་ན། སངས་ཕགས་ཡིན་དགོས་པའི་ཕྱིར། རྟགས་
འབུད། བྱས་པ་ལ། ཁོ་ན་རེ། རྒྱུན་མཐའི་བར་ཆད་མེད་ལམ་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། ཁྱོད་ཆོས་ཉིད་དེ་བཞིན་ཉིད་ལ་
སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་པའི་ཕྱིར། དེར་
ཐལ། ཁྱོད་ཀྱིས་ཆོས་ཉིད་དེ་བཞིན་ཉིད་ལ་མཉམ་པར་བཞག་པ་གང་ཞིག ཁྱོད་
མཉམ་གཞག་དེ་ལས་སླར་ལྡང་མི་སྲིད་པའི་ཕྱིར། ཟེར་ན། མ་ཁྱབ། རྒྱུན་
13)



མཐའི་བར་ཆད་མེད་ལམ་ཆོས་ཅན། ཁྱོད་ཀྱི་ཆོས་ཉིད་རང་ལས་ཐ་དད་པའི་
ཚུལ་གྱིས་རྟོགས་པར་ཐལ། ཁྱོད་ཀྱིས་ཆོས་ཉིད་རྟོགས་པ་གང་ཞིག ཆོས་
ཉིད་རང་དང་ཐ་དད་ཡིན་པའི་ཕྱིར། ཁྱབ་པ་ཁས། རྟགས་སླ། གཞན་ཡང་།
རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། བདེན་
འཛིན་སྐྱེ་མི་རུང་བའི་ཆོས་ཅན་དུ་བྱས་པར་ཐལ། ཁྱོད་ཀྱི་རྒྱུད་ལ་བདེན་འཛིན་
སྐྱེ་མི་རུང་བའི་ཆོས་ཅན་ཡིན་པའི་ཕྱིར། ཁྱབ་པ་འགྲིག རྟོགས་སླ། རྩ་བར་
འདོད་ན། ཁྱོད་ཀྱིས་བདེན་འཛིན་སྤངས་པར་ཐལ། འདོད་པའི་ཕྱིར། འདོད་
ན་སླ། གཞན་ཡང་ཆོས་ཉིད་དེ་བཞིན་ཉིད་ཆོས་ཅན། དམན་ལམ་སྔོན་དུ་མ་
སོང་བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་
དུ་བྱེད་མི་ནུས་པར་ཐལ། ཁྱོད་མངོན་དུ་བྱས་པའི་གང་ཟག་ཡིན་ན། སངས་
འཕགས་ཡིན་དགོས་པའི་ཕྱིར། རྟགས་འབུད། བྱས་པ་ལ་ཁོ་ན་རེ། རྒྱུན་
མཐའི་བར་ཆད་མེད་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན།
དེར་ཐལ། ཆོས་ཉིད་དེ་བཞིན་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་
ཕྱིར། ཟེར་ན། མ་ཁྱབ། ལོངས་སྐུའི་འཁོར་དུ་བྱུང་བའི་བྱང་སེམས་འཕགས་
པ་ཆོས་ཅན། ཁྱོད་ལོངས་སྐུ་མངོན་དུ་བྱས་པའི་གང་ཟག་ཡིན་པར་ཐལ། ཁྱོད་
ལོངས་སྐུ་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར། ཁྱབ་པ་ཁས། རྟགས་
སླ༑ ཁ་ཅིག་གིས། གློ་བུར་དྲི་བྲལ་གྱི་འགོག་པ་དེ། འདིར་བསྟན་ཡང་དག་
མཐའ་ཡིན། དེ་མངོན་དུ་བྱས་པའི་དོན་དེ་ཐོབ་པ་ལ་བྱེད་ཟེར་ན། གློ་བུར་དྲི་
138



བྲལ་གྱི་འགོག་པ་ཆོས་ཅན། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་
རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་
འདིར་བསྟན་ཡང་དག་མཐའ་ཡིན་པའི་ཕྱིར། རྟགས་ཁས། འདོད་མི་ནུས་
ཏེ༑ ཁྱོད་མངོན་དུ་བྱས་པའི་གང་ཟག་ཡིན་ན། སངས་འཕགས་ཡིན་དགོས་
པའི་ཕྱིར། རྟགས་འབུད། བྱས་པ་ལ། དེ་ལ་སྐྱོན་འཕེན་པ་ཁ་ཅིག་ན་རེ། རྒྱུན་
མཐའི་བར་ཆད་མེད་ལམ་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན།
དེར་ཐལ། ཁྱོད་ཀྱི་རྒྱུད་ཀྱི་འགོག་བདེན་དེ། གློ་བུར་དྲི་བྲལ་གྱི་འགོག་བདེན་
ཡིན་པའི་ཕྱིར་ཏེ། ཁྱོད་ཀྱི་རྒྱུད་ལ་གློ་བུར་གྱི་དྲི་མ་མེད་པའི་ཕྱིར། ཟེར་ན།
མ་ཁྱབ་སྟེ། དེའི་རྒྱུད་ཀྱི་འགོག་བདེན་དེ་གློ་བུར་ཀྱི་དྲི་མ་དང་བཅས་པའི་ཕྱིར་
ཏེ༔ དེའི་རྒྱུད་ཀྱི་སེམས་ཀྱི་ཆོས་ཉིད་དེ་གློ་བུར་དྲི་བཅས་ཀྱི་སེམས་ཀྱི་ཆོས་ཉིད་
ཡིན་པའི་ཕྱིར་ཏེ། དེའི་རྒྱུད་ལ་རང་བཞིན་གནས་རིགས་ཡོད་པའི་ཕྱིར་ཏེ། དེ་
སེམས་ཅན་ཡིན་པའི་ཕྱིར། ཁ་ཅིག་གིས། ཆད་པའི་མྱང་འདས་དེ། འདིར་
བསྟན་ཡང་དག་མཐའ་ཡིན་ཟེར་ན། དེ་ཆོས་ཅན། དམན་ལམ་སྔོན་དུ་མ་སོང་
བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་བྱེད་
པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། འདོད་མི་ནུས་
ཏེ༑ ཐེག་དམན་གྱི་མྱང་འདས་ཡིན་པའི་ཕྱིར། དེས་ན། འདིར་བསྟན་ཡང་
དག་མཐའ་ཡིན་ན། དམན་ལམ་སྔོན་དུ་མ་སོང་བའི་བྱང་འཕགས་ཀྱིས་རྫོགས་
སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་ནུས་པས་ཁྱབ། དེ་ཡིན་ན།
13)



དེ་འདྲའི་བྱང་འཕགས་ཀྱིས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་
དུ་མི་བྱེད་པས་ཁྱབ། དེ་ཡིན་ན། དེ་འདྲའི་བྱང་འཕགས་ཀྱིས་རྫོགས་སྨིན་སྦྱངས་
གསུམ་བྱས་རྗེས་སུ་ཁྱོད་མངོན་དུ་བྱེད་པས་ཁྱབ། བྱས་པ་ལ་ཁོ་ན་རེ། སངས་
འཕགས་ཀྱི་རྒྱུད་ཀྱི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་
དུ་མ་སོང་བའི་བྱང་འཕགས་ཀྱིས་རྫོགས་སྨིན་སྦྱངས་གསུམ་མ་བྱས་པར་ཁྱོད་
མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར།
ཁྱབ་པ་ཁས། མ་གྲུབ་ན། དེ་དེར་ཐལ། དེ་ཡོད་པའི་ཕྱིར་ཏེ། དེའི་རྒྱུད་ལ་དེ་
ཡོད་པའི་ཕྱིར། ཟེར་ན། མ་ཁྱབ། མ་གྲུབ་ན། འདིར་བསྟན་ཡང་དག་མཐའ་
ཡིན་ན། སངས་འཕགས་ཀྱི་རྒྱུད་ལ་མེད་པའི་ཁྱབ་པར་ཐལ། མ་གྲུབ་པ་དེའི་
ཕྱིར། རྟགས་ཁས། འདོད་ན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་
བའི་ཉེར་ཞི་ཆོས་ཅན། དེར་ཐལ། དེའི་ཕྱིར། རྟགས་སླ། རྩ་བར་འདོད་ན།
དེ་ཆོས་ཅན། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་
སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་མི་ནུས་པར་ཐལ། ཁྱོད་ངོ་
བོ་ཉིད་སྐུ་ཡིན་པའི་ཕྱིར། ཟེར་ན། རྒྱུན་མཐའི་བར་ཆད་མེད་ལམ་པའི་རྒྱུད་
ཀྱི་རྣམ་མཁྱེན་སྐྱེ་བཞིན་པ་ཡིན་པར་ཐལ། རྒྱུན་མཐའ་བར་ཆད་མེད་ལམ་པའི་
རྒྱུད་ལ་རྣམ་མཁྱེན་སྐྱེ་བཞིན་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་
ཐལ། དེའི་རྒྱུད་ལ་རྒྱུན་མཐའི་བར་ཆད་མེད་ལམ་འགག་བཞིན་པ་ཡིན་པ་གང་
ཞིག རྒྱུན་མཐའི་བར་ཆད་མེད་ལམ་འགག་བཞིན་པ་དང་། རྣམ་མཁྱེན་སྐྱེ་
140



བཞིན་པ་དུས་མཉམ་པའི་ཕྱིར། དང་པོ་དེར་ཐལ། དེ་རྒྱུན་མཐའི་བར་ཆད་
མེད་ལམ་པ་ཡིན་པའི་ཕྱིར། གཉིས་པ་དེར་ཐལ། རྒྱུན་མཐའི་བར་ཆད་མེད་
ལམ་ལས་རྣམ་མཁྱེན་དངོས་སུ་སྐྱེས་པའི་ཕྱིར། རྩ་བར་འདོད་ན། རྒྱུན་མཐའི་
བར་ཆད་མེད་ལམ་པའི་རྒྱུད་ཀྱི་རྣམ་མཁྱེན་ཆོས་ཅན། ཁྱོད་སྐྱེ་བཞིན་པ་ཡོད་
པར་ཐལ། ཁྱོད་སྐྱེ་བཞིན་པ་ཡིན་པའི་ཕྱིར། གཞན་ཡང་། སངས་རྒྱས་འཕགས་
པའི་རྒྱུད་ཀྱི་སྒྲིབ་པ་སྤངས་པའི་སྤངས་པ་ཡོད་པར་ཐལ། དེའི་རྒྱུད་ལ་དེ་ཡོད་
པའི་ཕྱིར། ཁྱབ་པ་འགྲིག རྟགས་སླ། གཞན་ཡང་། ལམ་ཞུགས་ཀྱི་གང་
ཟག་གྱི་རྒྱུད་ཀྱི་ཆོས་སྐུར་འགྱུར་རུང་གི་རིགས་ཡོད་པར་ཐལ། དེའི་རྒྱུད་ལ་
དེ་ཡོད་པའི་ཕྱིར། ཁྱབ་པ་འགྲིག རྟོགས་སླ། འདོད་ན། དེའི་རྒྱུད་ཀྱི་ཆོས་
སྐུ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བདག་མེད་ཡིན་པའི་
ཕྱིར། བྱས་པ་ལ་ཁོ་ན་རེ། སངས་འཕགས་ཀྱི་རྒྱུད་ཀྱི་ཆོས་སྐུར་འགྱུར་རུང་
གི་རིགས་ཡོད་པར་ཐལ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་དེ་མེད་པའི་
ཕྱིར། རྟགས་ཁས། འདོད་ན། དེའི་རྒྱུད་ཀྱི་སངས་རྒྱས་ཀྱི་རིགས་ཡོད་པར་
ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་ཀྱི་རིགས་ཡིན་ན།
སེམས་ཅན་གྱི་རྒྱུད་ཀྱིས་བསྡུས་པས་ཁྱབ་པའི་ཕྱིར། ཟེར་ན། མ་ཁྱབ། ཡང་
ཁོ་ན་རེ། ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་
ཀྱི་འདིར་བསྟན་ཡང་དག་མཐའ་ཆོས་ཅན། དམན་ལམ་སྔོན་དུ་མ་སོང་བའི་
བྱང་འཕགས་ཀྱིས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་བྱེད་པར་
141



ཐལ། ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། ཁྱབ་པ་ཁས། དེར་
ཐལ། དེ་ཡོད་པའི་ཕྱིར་ཏེ། དེའི་རྒྱུད་ལ་དེ་ཡོད་པའི་ཕྱིར་ན་མ་ཁྱབ། རྩ་བར་
འདོད་ན། དེ་ཆོས་ཅན། དམན་ལམ་སྔོན་དུ་མ་སོང་བའི་བྱང་སེམས་འཕགས་
པས་རྫོགས་སྨིན་སྦྱངས་གསུམ་བྱས་རྗེས་སུ་ཁྱོད་མངོན་དུ་མི་བྱེད་པར་ཐལ། ཁྱོད་
ཐེག་དམན་གྱི་མྱང་འདས་ཡིན་པའི་ཕྱིར། ཟེར་ན། སངས་རྒྱས་འཕགས་པའི་
རྒྱུད་ཀྱི་རང་ཉིད་ཐོབ་ན། འཕགས་ལམ་ཐོབ་པར་འཇོག་ནུས། རང་ཉིད་མ་
ཐོབ་ན། འཕགས་ལམ་མ་ཐོབ་པར་འཇོག་ནུས་པའི་ལམ་བདེན་ཡོད་པར་ཐལ།
དེའི་རྒྱུད་ལ་དེ་ཡོད་པའི་ཕྱིར། ཁྱབ་པ་འགྲིག མ་གྲུབ་ན། རང་ཉིད་ཐོབ་ན།།
འཕགས་ལམ་ཐོབ་པར་འཇོག་ནུས། རང་ཉིད་མ་ཐོབ་ན། འཕགས་ལམ་མ་
ཐོབ་པར་འཇོག་ནུས་པའི་ལམ་བདེན་ཡིན་ན། སངས་འཕགས་ཀྱི་རྒྱུད་ལ་མེད་
པས་ཁྱབ་པར་ཐལ། མ་གྲུབ་པ་དེའི་ཕྱིར། རྟགས་ཁས། འདོད་ན། ལམ་
བདེན་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། རྩ་བར་
འདོད་ན། སང་རྒྱས་འཕགས་པའི་རྒྱུད་ཀྱི་ལམ་བདེན་དེ་ཡིན་པར་ཐལ། དེ་
ཡོད་པའི་ཕྱིར། འདོད་ན། དེ་མ་ཐོབ་པའི་གང་ཟག་ཡིན་ན། འཕགས་ལམ་
མ་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་ན། བྱང་འཕགས་ཆོས་
ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། ཡང་ཁ་ཅིག སངས་
རྒྱས་འཕགས་པས་མངོན་དུ་བྱས་པའི་འདིར་བསྟན་ཡང་དག་མཐའ་ཆོས་ཅན།
དམན་ལམ་སྔོན་དུ་མ་སོང་བའི་བྱང་སེམས་འཕགས་པས་རྫོགས་སྨིན་སྦྱངས་
142



གསུམ་མ་བྱས་པར་ཁྱོད་མངོན་དུ་བྱེད་ནུས་པར་ཐལ། ཁྱོད་འདིར་བསྟན་ཡང་
དག་མཐའ་ཡིན་པའི་ཕྱིར། ཁྱབ་པ་ཁས། དེར་ཐལ། དེ་ཡོད་པའི་ཕྱིར། རྩ་
བར་འདོད་ན། དེ་ཆོས་ཅན། དེ་མ་ཡིན་པར་ཐལ། ངོ་བོ་ཉིད་སྐུ་ཡིན་པའི་
ཕྱིར། རྟགས་གྲུབ་སྟེ། སངས་འཕགས་ཀྱིས་ཐོབ་པའི་འདིར་བསྟན་ཡང་དག་
མཐའ་དེ་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་འགོག་བདེན་
དེ་ངོ་བོ་ཉིད་སྐུ་ཡིན་པའི་ཕྱིར། ཟེར་ན། མ་ཁྱབ། སངས་འཕགས་ཀྱིས་ཐོབ་
པའི་འགོག་བདེན་ཡིན་ན། ངོ་བོ་ཉིད་སྐུ་ཡིན་དགོས་པར་ཐལ། དེས་ཐོབ་པའི་
འགོག་བདེན་དེ་ངོ་བོ་ཉིད་སྐུ་ཡིན་པའི་ཕྱིར། རྟགས་ཁས། འདོད་ན། འགོག་
བདེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་དེས་ཐོབ་
པ་གང་ཞིག དེ་འགོག་བདེན་ཡིན་པའི་ཕྱིར། དང་པོ་དེར་ཐལ། དེས་དེ་
ཐོབ་པའི་ཕྱིར། གཉིས་པ་དང་། རྩ་བར་འདོད་ན་སླ། ཁོ་ན་རེ། དམན་ལམ་
སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱིས་རྫོགས་སྨིན་
སྦྱངས་གསུམ་མ་བྱས་པར་རང་དང་རྒྱུད་གཅིག་དུ་གྱུར་བའི་གང་ཟག་གི་རྒྱུད་
ཀྱི་འདིར་བསྟན་ཡང་དག་མཐའ་མངོན་དུ་བྱེད་ནུས་པར་ཐལ། ཁྱོད་ཀྱིས་རྫོགས་
སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་མངོན་དུ་བྱེད་ནུས་
པ་གང་ཞིག ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་པར་རང་དང་རྒྱུད་
ཐ་དད་དུ་གྱུར་བའི་གང་ཟག་གི་རྒྱུད་ཀྱི་འདིར་བསྟན་ཡང་དག་མཐའ་མངོན་དུ་
བྱེད་མི་ནུས་པའི་ཕྱིར། དང་པོ་དངོས། གཉིས་པ་སླ། འདོད་ན། དེ་ཆོས་
143



ཅན། ཁྱོད་དང་རྒྱུད་གཅིག་དུ་གྱུར་བའི་གང་ཟག་གི་རྒྱུད་ཀྱི་འདིར་བསྟན་ཡང་
དག་མཐའ་ཡོད་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་
པའི་རྒྱུད་ཀྱི་འདིར་བསྟན་ཡང་དག་མཐའ་ཡོད་པར་ཐལ་ལོ། །ཟེར་ན། མ་
ཁྱབ། ཡང་ཁོ་ན་རེ། དེ་ཆོས་ཅན། ཁྱོད་ཀྱིས་རྫོགས་སྨིན་སྦྱངས་གསུམ་མ་
བྱས་བར་རང་གི་ཐོབ་བྱར་གྱུར་བའི་འདིར་བསྟན་ཡང་དག་མཐའ་མངོན་དུ་བྱེད་
ནུས་པར་ཐལ། ཁྱོད་ཀྱིས་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་
ཡང་དག་མཐའ་མངོན་དུ་བྱེད་ནུས་པ་གང་ཞིག རྒྱུ་མཚན་མཚུངས་པའི་
ཕྱིར། དང་པོ་དངོས། གཉིས་པ་འབུད། རྩ་བར་འདོད་ན། དམན་ལམ་སྔོན་
དུ་མ་སོང་བའི་བྱང་སེམས་འཕགས་པའི་ཐོབ་བྱར་གྱུར་བའི་འདིར་བསྟན་ཡང་
དག་མཐའ་ཆོས་ཅན། དམན་ལམ་སྔོན་དུ་མ་སོང་བའི་བྱང་སེམས་འཕགས་
པས་རྫོགས་སྨིན་སྦྱངས་གསུམ་མ་བྱས་པར་ཁྱོད་མངོན་དུ་བྱེད་མི་ནུས་པར་ཐལ།
ཁྱོད་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། དེའི་ཐོབ་བྱར་གྱུར་པའི་མྱང་
འདས་དེ་ངོ་བོ་ཉིད་སྐུ་ཡིན་པའི་ཕྱིར། དེར་ཐལ། དེ་མི་གནས་པའི་མྱང་འདས་
ཡིན་པའི་ཕྱིར། མ་གྲུབ་ན། དམན་ལམ་སྔོན་དུ་མ་སོང་བའི་བྱང་སེམས་འཕགས་
པ་ཆོས་ཅན། ཁྱོད་ཀྱི་ཐོབ་བྱར་གྱུར་བའི་མྱང་འདས་དེ་མི་གནས་པའི་མྱང་འདས་
ཡིན་པར་ཐལ། ཁྱོད་བྱང་ཆུབ་སེམས་དཔའ་ཡིན་པའི་ཕྱིར་ཟེར་ན། མ་ཁྱབ་
སྟེ༑ ཁྱོད་སེམས་ཅན་ཡིན་ན། ཁྱོད་ཀྱི་ཐོབ་བྱར་གྱུར་བའི་མྱང་འདས་དེ་མི་
གནས་པའི་མྱང་འདས་ཡིན་དགོས་པར་ཐལ། བྱང་ཆུབ་སེམས་དཔའ་ལ་དེའི་
144



ཕྱིར། འདོད་ན། ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་ཕྱིར།
འདོད་ན། དེའི་ཐོབ་བྱར་གྱུར་བའི་མྱང་འདས་ཡིན་ན། མི་གནས་པའི་མྱང་
འདས་ཡིན་དགོས་པར་ཐལ། འདོད་པའི་ཕྱིར། འདོད་ན། མྱང་འདས་ཆོས་
ཅན། དེར་ཐལ། དེའི་ཕྱིར། གཞན་ཡང་། བྱང་སེམས་སྦྱོར་ལམ་པའི་ཐོབ་
བྱར་གྱུར་བའི་མྱང་འདས་ཡིན་ན། མི་གནས་པའི་མྱང་འདས་ཡིན་དགོས་པར་
ཐལ། བྱང་སེམས་འཕགས་པ་ལ་དེའི་ཕྱིར། རྟགས་ཁས། འདོད་ན། བྱང་
སེམས་སྦྱོར་ལམ་པའི་ཐོབ་བྱར་གྱུར་བའི་ཉོན་སྒྲིབ་སྤངས་པའི་སྤངས་པ་དེ་མི་
གནས་པའི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན། དེ་ངོ་བོ་
ཉིད་སྐུ་ཡིན་པར་ཐལ་ལོ། །འདོད་མི་ནུས་ཏེ། བྱང་སེམས་སྦྱོར་ལམ་པ་དེས་
ཐེག་ཆེན་གྱི་མཐོང་ལམ་གྱི་གནས་སྐབས་སུ་དེ་མངོན་དུ་བྱེད་ནུས་པའི་ཕྱིར། མ་
གྲུབ་ན། བྱང་སེམས་སྦྱོར་ལམ་པ་ཆོས་ཅན། ཁྱོད་ཀྱིས་རང་གི་ཐོབ་བྱར་གྱུར་
བའི་ཉོན་སྒྲིབ་སྤངས་པའི་སྤངས་པ་ཐེག་ཆེན་གྱི་མཐོང་ལམ་གྱི་གནས་སྐབས་སུ་
མངོན་སུམ་དུ་བྱེད་ནུས་པར་ཐལ། ཁྱོད་ཀྱིས་ཐེག་ཆེན་གྱི་མཐོང་ལམ་གྱི་གནས་
སྐབས་སུ་ཉོན་སྒྲིབ་སྤངས་པའི་སྤངས་པ་མངོན་དུ་བྱེད་ནུས་པ་གང་ཞིག ཁྱོད་
ཀྱིས་དེའི་གནས་སྐབས་སུ་རང་གི་ཐོབ་བྱ་མ་ཡིན་པར་གྱུར་བའི་དེ་མངོན་དུ་བྱེད་
མི་ནུས་པའི་ཕྱིར། དང་པོ་དེར་ཐལ། དེས་ཐེག་ཆེན་གྱི་མཐོང་ལམ་གྱི་གནས་
སྐབས་སུ་ཉོན་སྒྲིབ་སྤོང་ནུས་པའི་ཕྱིར། དེར་ཐལ། ཉི་ཁྲི་སྣང་བ་ལས། རྒྱུན་
ཏུ་ཞུགས་པ་ནས། རང་སངས་རྒྱས་ཀྱི་བར་གྱི་ཤེས་པ་དང་སྤངས་བ་གང་ཡིན་
145



པ་དེ་ནི་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའི་བཟོད་པའོ།།
བཟོད་པ་གང་ཞེ་ན། སྡུག་བསྔལ་ཆོས་ཤེས་པའི་བཟོད་པའོ། །ཞེས་ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་ཀྱི་བྱེད་པའི་སར་ཉན་རང་གི་སྤངས་རྟོགས་
ཀྱི་བྱེད་པ་ཐམས་ཅད་འདུས་པར་བཤད་པ་ལ། རྒྱུ་མཚན་ཡང་དག་གཅིག་ཡོད་
པའི་ཕྱིར། ཁ་ཅིག་གིས། འདིར་བསྟན་ཡང་དག་མཐའ་དེ་ལ་གསུམ་ཡོད་དེ།
ཉོན་སྒྲིབ་སྤངས་པའི་སྤངས་པ་དེ་ཉན་ཐོས་ཀྱི་ལམ་གང་ཡིན་པ་དང་ཞེས་པའི་
སྐབས་ནས་བསྟན་པའི་འདིར་བསྟན་ཡང་དག་མཐའ་ཡིན། གཟུགས་ཕྱི་རོལ་
དོན་དུ་འཛིན་པའི་རྟོགས་པ་སྤངས་པའི་སྤངས་པ་དེ། རང་སངས་རྒྱས་ཀྱི་ལམ་
གང་ཡིན་པ་དང་། ཞེས་པའི་སྐབས་ནས་བསྟན་པའི་འདིར་བསྟན་ཡང་དག་མཐའ་
ཡིན། ཤེས་སྒྲིབ་སྤངས་པའི་སྤངས་པ་དེ། སངས་རྒྱས་ཀྱི་ལམ་གང་ཡིན་པ་
དང༌། ཞེས་པའི་སྐབས་ནས་བསྟན་པའི་འདིར་བསྟན་ཡང་དག་མཐའ་ཡིན།
འདིར་བསྟན་ཡང་དག་མཐའ་ཡིན་ན། འདིར་བསྟན་གདམས་དོན་དུ་གྱུར་བའི་
ཡང་དག་མཐའ་ཡིན་པས་མ་ཁྱབ་སྟེ། ཤེས་སྒྲིབ་སྤངས་པའི་སྤངས་པ་དེ་འདིར་
བསྟན་ཡང་དག་མཐའ་ཡིན་ཡང་། གདམས་དོན་དུ་གྱུར་བའི་ཡང་དག་མཐའ་
མ་ཡིན་པའི་ཕྱིར། དེ་ཆོས་ཅན། འདིར་བསྟན་ཡང་དག་མཐའ་ཡིན་ཏེ། སངས་
རྒྱས་ཀྱི་ལམ་གང་ཡིན་པ་དང་། ཞེས་པའི་སྐབས་ནས་བསྟན་པའི་ཡང་དག་མཐའ་
ཡིན་པའི་ཕྱིར་ཏེ། དེའི་སྐབས་ནས་བསྟན་པའི་སངས་རྒྱས་ཀྱི་ལམ་སྒོམ་སྟོབས་
ཀྱིས་ཐོབ་པའི་ཡང་དག་མཐའ་ཡིན་པའི་ཕྱིར། དེས་ན། བྱང་སེམས་ས་བཅུ་
146



པ་བ་དེས་སངས་རྒྱས་པ་ན་ཞི་བ་དེས་ཐུགས་ཕྲོགས་པ་མ་ཡིན་པར་ཁྱབ་པ་འདུ་
བྱེད་ཀྱི་སྡུག་བསྔལ་ཉེར་བར་ཞི་བའི་ཉེར་ཞི་ལ་སླར་མི་ལྡང་བའི་ཚུལ་གྱིས་མཉམ་
པར་བཞག་པ་དེ། བྱང་ཆུབ་སེམས་དཔས་འདིར་བསྟན་ཡང་དག་མཐའ་མངོན་
དུ་བྱས་པའི་ཚད་ཡིན། ལྷག་མེད་མྱང་འདས་ཐོབ་པའི་ཐེག་དམན་དགྲ་བཅོམ་
པས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་
གི་བསམ་ངོ་ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དེ། ཐེག་
དམན་གྱི་གང་ཟག་གིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་
ཡིན་ཟེར་ན། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཆོས་ཅན། འདིར་
བསྟན་ཡང་དག་མཐའ་ཡིན་པར་ཐལ། སངས་རྒྱས་ཀྱི་ལམ་གང་ཡིན་པ་དང་
ཞེས་པའི་སྐབས་ནས་བསྟན་པའི་ཡང་དག་མཐའ་ཡིན་པའི་ཕྱིར་ཏེ། དེའི་སྐབས་
ནས་བསྟན་པའི་སངས་རྒྱས་ཀྱི་ལམ་སྒོམ་སྟོབས་ཀྱིས་ཐོབ་པའི་ཡང་དག་མཐའ་
ཡིན་པའི་ཕྱིར། ཁྱབ་པ་ཁས། དེར་ཐལ། དེའི་སྐབས་ནས་བསྟན་པའི་སངས་
རྒྱས་ཀྱི་ལམ་སྒོམ་སྟོབས་ཀྱིས་ཐོབ་པའི་ཆོས་ཉིད་ཡིན་པའི་ཕྱིར། རྩ་བར་འདོད་
ན༑ འགོག་བདེན་ཡིན་པར་ཐལ་ལོ། །འདོད་མི་ནུས་ཏེ། དོན་དམ་བདེན་པ་
ཡིན་པའི་ཕྱིར། གཞན་ཡང་། ཤེས་སྒྲིབ་སྤངས་པའི་སྤངས་པ་ཆོས་ཅན། སྨོན་
ལམ་ཡོངས་སུ་རྫོགས་པར་མ་བྱས་པ་དང་། སེམས་ཅན་རྣམས་ཡོངས་སུ་སྨིན་
པར་མ་བྱས་པ་དང་། སངས་རྒྱས་ཀྱི་ཞིང་ཡོངས་སུ་མ་སྦྱངས་པར། དེ་དག་
གིས་ཡང་དག་པའི་མཐའ་མངོན་དུ་མི་བྱའོ། །ཞེས་པའི་སྐབས་ནས་བསྟན་པའི་
147



ཡང་དག་མཐའ་ཡིན་པར་ཐལ། འདིར་བསྟན་ཡང་དག་མཐའ་ཡིན་པའི་ཕྱིར།
རྟགས་ཁས། འདོད་ན། དེ་ཆོས་ཅན། འདིར་བསྟན་གདམས་དོན་དུ་གྱུར་
བའི་ཡང་དག་མཐའ་ཡིན་པར་ཐལ་ལོ། །གཞན་ཡང་། བྱང་སེམས་ས་བཅུ་
བ་བ་ཆོས་ཅན། ཁྱོད་སངས་རྒྱས་པ་ན་ཞི་བ་དེས་ཐུགས་མ་འཕྲོགས་པར། ཁྱབ་
པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་སླར་མི་ལྡང་བའི་
ཚུལ་གྱིས་མཉམ་པར་བཞག་པར་ཐལ། ཁྱོད་སངས་རྒྱས་པ་ན་ཆོས་ཉིད་དེ་བཞིན་
ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་ཡིན་པའི་ཕྱིར་ཏེ། ཁྱོད་
སངས་རྒྱས་པ་ན་སངས་རྒྱས་འཕགས་པ་ཡིན་པའི་ཕྱིར། འདོད་ན། བྱང་སེམས་
སྦྱོར་ལམ་པས་འདིར་བསྟན་ཡང་དག་མཐའ་མངོན་དུ་བྱས་པར་ཐལ། བྱང་
སེམས་ཀྱིས་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར་ཏེ། བྱང་
སེམས་ས་བཅུ་བ་པ་སངས་རྒྱས་པ་ན་ཞི་བ་དེས་ཐུགས་མ་འཕྲོགས་པར་ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་སླར་མི་ལྡང་བའི་
ཚུལ་གྱིས་མཉམ་པར་བཞག་པ་ཡིན་པའི་ཕྱིར། ཁྱབ་པ་ཁས། གཞང་ཡང་།
ཉོན་སྒྲིབ་སྤངས་པའི་སྤངས་པ་ཆོས་ཅན། ཁྱོད་མངོན་དུ་བྱས་པ་དང་དུས་མཉམ་
དུ་འདིར་བསྟན་ཡང་དག་མཐའ་མངོན་དུ་བྱས་པའི་ཐེག་དམན་གྱི་གང་ཟག་ཡོད་
པར་ཐལ། ཁྱོད་མངོན་དུ་བྱས་པའི་ཐེག་དམན་གྱི་གང་ཟག་ཡོད་པ་གང་ཞིག་
ཁྱོད་འདིར་བསྟན་ཡང་དག་མཐའ་ཡིན་པའི་ཕྱིར། དང་པོ་སླ། གཉིས་པ་དངོས།
འདོད་ན། ལྷག་བཅས་མྱང་འདས་ལ་གནས་པའི་ཐེག་དམན་དགྲ་བཅོམ་པས་
148



འདིར་བསྟན་ཡང་དག་མཐའ་མངོན་དུ་བྱས་པར་ཐལ། འདོད་པའི་ཕྱིར། འདོད་
ན༑ ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པས་ཁྱབ་པ་
འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་
ལ་ལྟོས་ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པར་ཐལ། ཐེག་དམན་
གྱི་གང་ཟག་གིས་འདིར་བསྟན་ཡང་དག་མཐའ་མངོན་དུ་བྱས་པའི་ཚད་དེ་འཐད་
པའི་ཕྱིར། འདོད་ན། ཐེག་དམན་སློབ་པ་འཕགས་པས་འདིར་བསྟན་ཡང་དག་
མཐའ་མངོན་དུ་བྱས་པར་ཐལ། ཐེག་དམན་གྱི་གང་ཟག་གིས་དེ་མངོན་དུ་བྱས་
པའི་ཕྱིར་ཏེ། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པས་
ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་སླར་མི་ལྡང་
བའི་ཚུལ་གྱིས་མཉམ་པར་བཞག་པའི་ཕྱིར། རྟགས་ཁྱབ་ཁས། ཁ་ཅིག་གིས།
ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་
མཐའ་ཡིན། དེ་ཐོབ་པ་དེ། འདིར་བསྟན་ཡང་དག་མཐའ་མངོན་དུ་བྱས་པའི་
ཚད་ཡིན། ཟེར་ན། ལྷག་མེད་མྱང་འདས་ཐོབ་པའི་རྗེས་ཐོབ་ལ་གནས་པའི་
ཉན་ཐོས་དགྲ་བཅོམ་པ་ཆོས་ཅན། འདིར་བསྟན་ཡང་དག་མཐའ་མངོན་དུ་བྱས་
པའི་གང་ཟག་ཡིན་པར་ཐལ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་
ཉེར་ཞི་ཐོབ་པའི་གང་ཟག་ཡིན་པའི་ཕྱིར། ཁྱབ་པ་ཁས། དེར་ཐལ། ཁྱབ་པ་
འདུ་བྱེད་ཀྱི་སྡུག་བསྔལ་སྤངས་པའི་སྤངས་པ་ཐོབ་པའི་གང་ཟག་ཡིན་པའི་ཕྱིར།
དེར་ཐལ། དེ་སྤངས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར།
149



འདོད་ན། དེ་ཆོས་ཅན། ཐེག་དམན་གྱི་དབང་དུ་བྱས་པའི་འདིར་བསྟན་ཡང་
དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། འདོད་པ་གང་ཞིག ཐེག་
དམན་གྱི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཁྱབ་པ་འདུ་བྱེད་
ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ།
སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་པར་ཐལ།
འདོད་པའི་ཕྱིར། འདོད་ན། མཉམ་གཞག་ལ་གནས་པའི་གང་ཟག་ཡིན་པར་
ཐལ། འདོད་པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། རྗེས་
ཐོབ་ལ་གནས་པའི་ཐེག་དམན་དགྲ་བཅོམ་པ་ཡིན་པའི་ཕྱིར། གཞན་ཡང་། ལྷག་
མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་
བའི་བྱང་སེམས་ས་བརྒྱད་པ་བ་ཆོས་ཅན། ཁྱོད་ཀྱིས་འདིར་བསྟན་ཡང་དག་
མཐའ་མངོན་དུ་བྱས་པར་ཐལ། ཁྱོད་ཀྱིས་ཁྱབ་པ་འདུ་བྱེད་ཀྱི་སྡུག་བསྔལ་ཉེ་
བར་ཞི་བའི་ཉེར་ཞི་ཐོབ་པའི་ཕྱིར། ཁྱབ་པ་ཁས། དེར་ཐལ། ཁྱོད་ཀྱིས་དེ་
སྤངས་པའི་སྤངས་པ་ཐོབ་པའི་ཕྱིར། དེར་ཐལ། ཁྱོད་ཀྱིས་དེ་སྤངས་པའི་ཕྱིར།
འདོད་ན། ལྷག་མེད་མྱང་འདས་ལ་གནས་པའི་ཐེག་དམན་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ས་དང་པོ་བ་དེ་ལ། མཆོག་གི་སྤྲུལ་སྐུས་དེང་
ཕྱིན་ཆད་རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་དག་མཐའ་
མངོན་དུ་མ་བྱེད་ཅིག་ཅེས་གདམས་པ་བྱིན་པ་ལ་དགོས་པ་མེད་པར་ཐལ། འདོད་
པའི་ཕྱིར། གཞན་ཡང་། དེ་ཆོས་ཅན། ཁྱོད་ཀྱིས་རྫོགས་སྨིན་སྦྱངས་གསུམ་
150



མ་བྱས་པར་འདིར་བསྟན་ཡང་དག་མཐའ་མངོན་དུ་བྱས་པར་ཐལ། ཁྱོད་ཀྱིས་
རྫོགས་སྨིན་སྦྱངས་གསུམ་མ་བྱས་པ་གང་ཞིག ཁྱོད་ཀྱིས་འདིར་བསྟན་ཡང་
དག་མཐའ་མངོན་དུ་བྱས་པའི་ཕྱིར། གཉིས་པ་དངོས། དང་པོ་གྲུབ་སྟེ། ས་
བརྒྱད་པ་བ་ཡིན་པའི་ཕྱིར། འདོད་མི་ནུས་ཏེ། ཁྱོད་འདིར་བསྟན་ཡང་དག་
མཐའ་མངོན་དུ་བྱེད་པའི་དུས་དང་དུས་མ་ཡིན་པ་ལ་མཁས་པའི་རྒྱལ་སྲས་
འཕགས་པ་ཡིན་པའི་ཕྱིར། གཞན་ཡང་། དེ་ཆོས་ཅན། ཁྱོད་ཁྱབ་པ་འདུ་
བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་
ཏེ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་ཟག་ཡིན་པར་ཐལ།
ཁྱོད་ཐེག་དམན་གྱི་དབང་དུ་བྱས་པའི་འདིར་བསྟན་ཡང་དག་མཐའ་མངོན་དུ་
བྱས་པའི་གང་ཟག་ཡིན་པའི་ཕྱིར་ཏེ། ཁྱོད་རྫོགས་སྨིན་སྦྱངས་གསུམ་མ་བྱས་
པར་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར།
རྟགས་ཁས། གཞན་ཡང་། ལྷག་བཅས་མྱང་འདས་ལ་གནས་པའི་ཐེག་དམན་
དགྲ་བཅོམ་པའི་རྟོགས་པ་སྔོན་དུ་སོང་ཞིང་། ལྷག་མེད་མྱང་འདས་ལ་གནས་
པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་མ་སོང་བའི་བྱང་སེམས་འཕགས་
པ་ཆོས་ཅན། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་
པར་ཐལ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ཐོབ་པའི་གང་
ཟག་ཡིན་པའི་ཕྱིར། ཁྱབ་པ་ཁས། དེར་ཐལ། དེ་སྤངས་པའི་གང་ཟག་ཡིན་
པའི་ཕྱིར། འདོད་ན། ཐེག་ཆེན་གྱི་ལམ་དུ་འདིར་བསྟན་ཡང་དག་མཐའ་མངོན་



དུ་བྱས་པའི་གང་ཟག་ཡིན་པར་ཐལ། འདོད་པ་གང་ཞིག ཐེག་དམན་ལམ་
དུ་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་མ་ཡིན་པའི་ཕྱིར།
གཉིས་པ་མ་གྲུབ་ན། དེ་ཆོས་ཅན། ཁྱོད་ཀྱིས་ཐེག་དམན་གྱི་དབང་དུ་བྱས་པའི་
འདིར་བསྟན་ཡང་དག་མཐའ་མངོན་དུ་བྱས་པར་ཐལ། འདོད་པའི་ཕྱིར། གོང་
དུ་འདོད་ན། དེ་ཆོས་ཅན། ཐེག་ཆེན་གྱི་དབང་དུ་བྱས་པའི་འདིར་བསྟན་ཡང་
དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་
ན༑ རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་མངོན་
དུ་བྱས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། སངས་
རྒྱས་འཕགས་པ་ཡིན་པར་ཐལ་ལོ། །ཡང་ཁོ་ན་རེ། ལྷག་མེད་མྱང་འདས་ལ་
གནས་པའི་ཐེག་དམན་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་
འཕགས་པ་ཆོས་ཅན། འདིར་བསྟན་ཡང་དག་མཐའ་མངོན་དུ་བྱས་པའི་གང་
ཟག་ཡིན་པར་ཐལ། རྫོགས་སྨིན་སྦྱངས་གསུམ་མ་བྱས་པར་འདིར་བསྟན་ཡང་
དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། དེར་ཐལ། ཐེག་དམན་
ལམ་དུ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་
ཕྱིར། དེར་ཐལ། ལྷག་མེད་མྱང་འདས་ཀྱི་གནས་སྐབས་སུ་འདིར་བསྟན་ཡང་
དག་མཐའ་མངོན་དུ་བྱས་པའི་ཕྱིར། དེར་ཐལ། ལྷག་མེད་མྱང་འདས་ཐོབ་
མ་ཐག་ཏུ་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། ཟེར་ན་མ་
ཁྱབ། མ་གྲུབ་ན་དེར་ཐལ། དེས་འདིར་བསྟན་ཡང་དག་མཐའ་མངོན་དུ་བྱེད་
152



མྱོང་བའི་ཕྱིར། ཟེར་ན། ལྷག་མེད་མྱང་འདས་ཐོབ་པའི་རྗེས་ཐོབ་ལ་གནས་
པའི་ཐེག་དམན་དགྲ་བཅོམ་པ་ཆོས་ཅན། རྗེས་ཐོབ་ལ་གནས་པའི་གང་ཟག་མ་
ཡིན་པར་ཐལ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་རང་
གི་བསམ་ངོ་ལ་ལྟོས་ཏེ། སླར་མི་ལྡང་བའི་ཚུལ་གྱིས་མཉམ་པར་བཞག་པའི་གང་
ཟག་ཡིན་པའི་ཕྱིར། དེར་ཐལ། ཁྱོད་ལྷག་མེད་མྱང་འདས་ཐོབ་པའི་གནས་
སྐབས་སུ་དེ་ལ་མཉམ་པར་གཞག་པའི་གང་ཟག་ཡིན་པའི་ཕྱིར། དེར་ཐལ། ཁྱོད་
ལྷག་མེད་མྱང་འདས་ཐོབ་མ་ཐག་ཏུ་དེ་ལ་མཉམ་པར་བཞག་པའི་གང་ཟག་ཡིན་
པའི་ཕྱིར། ཁྱབ་པ་འགྲིག མ་གྲུབ་ན། དེར་ཐལ། དེས་དེ་ལ་མཉམ་པར་
བཞག་མྱོང་བའི་ཕྱིར། ཁོ་ན་རེ། ལྷག་མེད་མྱང་འདས་ཐོབ་པའི་བྱང་སེམས་
འཕགས་པས་རྫོགས་སྨིན་སྦྱངས་གསུམ་བྱས་རྗེས་སུ་འདིར་བསྟན་ཡང་དག་མཐའ་
མངོན་དུ་བྱེད་པར་ཐལ། དེས་རྫོགས་སྨིན་སྦྱངས་གསུམ་མ་བྱས་པར་འདིར་
བསྟན་ཡང་དག་མཐའ་མངོན་དུ་མི་བྱེད་པའི་ཕྱིར། རྟགས་ཁས། འདོད་ན།
དེ་ཆོས་ཅན། ཁྱོད་ཀྱིས་ཆོས་སྐུ་ཐོབ་པ་དང་འདིར་བསྟན་ཡང་དག་མཐའ་མངོན་
དུ་བྱེད་པ་དུས་མཉམ་པར་ཐལ། ཁྱོད་ཀྱིས་རྫོགས་སྨིན་སྦྱངས་གསུམ་བྱས་རྗེས་
སུ་འདིར་བསྟན་ཡང་དག་མཐའ་མངོན་དུ་བྱེད་པའི་ཕྱིར། ཟེར་ན། མ་ཁྱབ་
སྟེ༑ འདིར་བསྟན་ཡང་དག་མཐའ་མངོན་དུ་བྱས་པའི་ཉན་ཐོས་དགྲ་བཅོམ་པ་
ཆོས་ཅན། མ་ཁྱབ་མཚམས་ལ། དེར་ཐལ། དེའི་ཕྱིར། མ་གྲུབ་ན། དེར་
ཐལ། རྫོགས་སྨིན་སྦྱངས་གསུམ་བྱས་རྗེས་སུ་ཁྱབ་པ་འདུ་བྱེད་ཀྱི་སྡུག་བསྔལ་
153



ཉེ་བར་ཞི་བའི་ཉེར་ཞི་ལ་སླར་མི་ལྡང་བའི་ཚུལ་གྱིས་མཉམ་པར་འཇོག་པའི་ཕྱིར།
དེར་ཐལ། རྫོགས་སྨིན་སྦྱངས་གསུམ་བྱས་རྗེས་སུ་ཆོས་ཉིད་དེ་བཞིན་ཉིད་ལ་
སླར་མི་ལྡང་བའི་ཚུལ་གྱིས་མཉམ་པར་འཇོག་པའི་ཕྱིར་ཏེ། རྫོགས་སྨིན་སྦྱངས་
གསུམ་བྱས་རྗེས་སུ་སངས་རྒྱས་པ་ཡིན་པའི་ཕྱིར་ཏེ། སེམས་ཅན་ཡིན་པའི་ཕྱིར།
ཁོ་ན་རེ། འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་ན།
མཉམ་གཞག་ཡེ་ཤེས་ལ་གནས་པའི་གང་ཟག་ཡིན་དགོས་པར་ཐལ། འདིར་
བསྟན་ཡང་དག་མཐའ་མངོན་དུ་བྱས་པའི་ཚད་དེ་འཐད་པའི་ཕྱིར། འདོད་མི་
ནུས་ཏེ། ལྷག་མེད་མྱང་འདས་ཐོབ་པའི་རྗེས་ཐོབ་ཡེ་ཤེས་ལ་གནས་པའི་ཉན་
ཐོས་དགྲ་བཅོམ་པས་འདིར་བསྟན་ཡང་དག་མཐའ་མངོན་དུ་བྱས་པའི་ཕྱིར། དེར་
ཐལ། དེ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་མངོན་དུ་བྱས་
པའི་གང་ཟག་ཡིན་པའི་ཕྱིར། ཟེར་ན། མ་ཁྱབ། ཡང་ཁོ་ན་རེ། དེ་ཆོས་ཅན།
འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་ཡིན་པར་ཐལ། རང་
གི་ཐོབ་བྱར་གྱུར་བའི་འདིར་བསྟན་ཡང་དག་མཐའ་མངོན་དུ་བྱས་པའི་གང་ཟག་
ཡིན་པའི་ཕྱིར་ཏེ། ཁྱོད་ཀྱི་འཐོབ་བྱར་གྱུར་བའི་འདིར་བསྟན་ཡང་དག་མཐའ་
ཡོད་པའི་ཕྱིར། ཟེར་ན། མ་ཁྱབ།
154



རང་ལུགས་ལ་འདིར་བསྟན་ལམ་གསུམ་
སོགས་བཤད་པ།
གཉིས་པ་རང་གི་ལུགས་ལ། ལམ་གསུམ་ངོས་བཟུང་བ། རྫོགས་སྨིན་སྦྱངས་
གསུམ་བྱས་པའི་ཚད་བསྟན་པ། བྱང་སེམས་འཕགས་པས་ཉན་རང་གི་སྤངས་
རྟོགས་ཀྱི་རིགས་རྫོགས་པའི་ཚད་བཤད་པ། འདིར་བསྟན་ཡང་དག་མཐའ་ངོས་
བཟུང་ནས་དེ་མངོན་དུ་བྱས་པའི་ཚད་བསྟན་པ་དང་བཞི། དང་པོ་ནི། གང་
ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་གང་
ཡིན་པ་དང་། ཞེས་པའི་སྐབས་ནས་བསྟན་པའི་ཉན་ཐོས་ཀྱི་ལམ་ཡིན། གཉིས་
སྟོང་མངོན་སུམ་དུ་རྟོགས་པའི་ཡེ་ཤེས་དེ་རང་སངས་རྒྱས་ཀྱི་ལམ་གང་ཡིན་པ་
དང་། ཞེས་པའི་སྐབས་ནས་བསྟན་པའི་རང་རྒྱལ་གྱི་ལམ་ཡིན། ཆོས་ཐམས་
ཅད་བདེན་མེད་དུ་མངོན་སུམ་དུ་རྟོགས་པའི་མཁྱེན་པ་དེ། སངས་རྒྱས་ཀྱི་ལམ་
གང་ཡིན་པ་དང་། ཞེས་པའི་སྐབས་ནས་བསྟན་པའི་སངས་རྒྱས་ཀྱི་ལམ་ཡིན།
གཉིས་པ་ནི། སངས་རྒྱས་ཀྱི་ཞིང་ཁྱད་པར་ཅན་གྱི་གདུལ་བྱའི་དོན་དུ་སྨོན་ལམ་
གྱི་དོན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་རྫོགས་པ་དེ། སྨོན་ལམ་ཡོངས་
སུ་རྫོགས་པའི་ཚད་ཡིན། ཞིང་བྱེ་བ་ཕྲག་བརྒྱར་སྐུའི་བཀོད་པ་གྲངས་དེ་སྙེད་
དང་སྐུའི་བཀོད་པ་རེ་རེའི་འཁོར་དུ་སེམས་ཅན་གྲངས་ལས་འདས་པ་ཆོས་ཚིགས་
སུ་བཅད་པ་རེ་རེས་འཕགས་པའི་གོ་འཕང་ལ་འགོད་པར་ནུས་པའི་རྒྱུའི་དགེ་རྩའི་
155



ནུས་པ་ཡོངས་སུ་རྫོགས་པ་དེ། སེམས་ཅན་སྨིན་པར་བྱས་པའི་ཚད་ཡིན། ལོངས་
སྐུ་དང་སྤྲུལ་སྐུའི་ཞིང་ཁྱད་པར་ཅན་འགྲུབ་པའི་རྒྱུའི་དགེ་རྩའི་ནུས་པ་ཡོངས་སུ་
རྫོགས་པ་དེ། སངས་རྒྱས་ཀྱི་ཞིང་ཡོངས་སུ་སྦྱངས་པའི་ཚད་ཡིན། གསུམ་པ་
ནི༑ དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉན་རང་གི་སྤངས་
རྟོགས་ཀྱི་རིགས་རྫོགས་པ་དང་། རྣམ་མཁྱེན་ཐོབ་པ་དུས་མཉམ་སྟེ། དེས་ཉོན་
སྒྲིབ་སྤངས་པའི་དགྲ་བཅོམ་པའི་གོ་འཕང་འཐོབ་པ་དང་། ཤེས་སྒྲིབ་སྤངས་པའི་
དེ་བཞིན་གཤེགས་པའི་གོ་འཕང་ཐོབ་པ་དུས་མཉམ་པའི་ཕྱིར། དེའི་རྒྱུད་ལ་ཉོན་
མོངས་ཡོད་ཀྱང་། དེའི་རྒྱུད་ཀྱི་ཉོན་མོངས་པ་དེ། ཉོན་མོངས་པའི་ཉེས་པ་མི་
སྐྱེད་དེ། དཔེར་ན། སྨན་དང་སྔགས་ཀྱིས་བསད་པའི་དུག་གིས་དུག་གི་ཉེས་
པ་མི་སྐྱེད་པ་ལྟར་རོ། །དེ་ལྟར་ཡང་ཀུན་བཏུས་ལས། དེས་བྱང་ཆུབ་ཐོབ་པ་
ན༑ ཉོན་མོངས་པ་དང་ཤེས་བྱའི་སྒྲིབ་པ་གཅིག་ཆར་དུ་སྤོངས། ཞེས་སོགས་
གསུངས་པའི་ཕྱིར། དམན་ལམ་སྔོན་དུ་སོང་བའི་དབང་དུ་བྱས་ན། ཐེག་ཆེན་
གྱི་ཚོགས་ལམ་ནས་ཉན་རང་གི་སྤངས་རྟོགས་ཀྱི་རིགས་རྫོགས་པ་ཅིག་ཡོད་དེ།
རང་རྒྱལ་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་
དེས། ཉན་རང་གི་སྤངས་རྟོགས་ཀྱི་རིགས་རྫོགས་པའི་ཕྱིར། བཞི་བ་ནི། ཁྱབ་
པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་དེ་འདིར་བསྟན་ཡང་དག་མཐའ་
ཡིན། དེ་ལ་དངོས་གནས་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་
དེ་ཐེག་ཆེན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པའི་ཚད་ཡིན།
156



ཐེག་ཆེན་ལམ་དུ་འདིར་བསྟན་ཡང་དག་མཐའ་མངོན་དུ་བྱས་པ། ཐེག་ཆེན་
རིགས་ངེས་ཀྱིས་དེ་མངོན་དུ་བྱས་པ། རྫོགས་སྨིན་སྦྱངས་གསུམ་བྱས་རྗེས་སུ་
དེ་མངོན་དུ་བྱས་པ་རྣམས་དོན་གཅིག ཁྱབ་པ་འདུ་བྱེད་ཀྱི་སྡུག་བསྔལ་ཉེ་
བར་ཞི་བའི་ཉེར་ཞིའི་དབྱིངས་ལ་རང་གི་བསམ་ངོ་ལ་ལྟོས་ཏེ། སླར་མི་ལྡང་
བའི་ཚུལ་གྱིས་མཉམ་པར་བཞག་པ་དེ། ཐེག་དམན་ལམ་དུ་འདིར་བསྟན་ཡང་
དག་མཐའ་མངོན་དུ་བྱས་པའི་ཚད་ཡིན། ཐེག་དམན་ལམ་དུ་དེ་མངོན་དུ་བྱས་
པ༑ ཐེག་དམན་རིགས་ངེས་ཀྱི་དེ་མངོན་དུ་བྱས་པ། རྫོགས་སྨིན་སྦྱངས་གསུམ་
མ་བྱས་པར་དེ་མངོན་དུ་བྱས་པ་རྣམས་དོན་གཅིག གསུམ་པ་རྩོད་པ་སྤོང་
བ་ལ། ཁ་ཅིག་གིས། ཐེག་པ་གསུམ་གྱི་སྤངས་རྟོགས་ཀྱི་རིགས་རང་རྒྱུད་ལ་
སྐྱེད་པར་བྱེད་པའི་རྒྱལ་སྲས་འཕགས་པ་ཡོད་པར་ཐལ། ཁྱོད་ཀྱི་རྩ་བའི་སྦྱོར་
བ་དེ་འཐད་པའི་ཕྱིར། འདོད་ན། ཐེག་པ་གསུམ་གྱི་སྤངས་རྟོགས་ཀྱི་རིགས་
ཀྱི་སྐྱེད་བྱེད་ཡོད་པར་ཐལ། འདོད་པའི་ཕྱིར། ཟེར་ན། མ་ཁྱབ་སྟེ། ཁྱོད་
ལམ་གསུམ་གྱི་སྤངས་རྟོགས་ཀྱི་རིགས་རང་རྒྱུད་ལ་སྐྱེད་པར་བྱེད་པའི་བྱང་སེམས་
འཕགས་པ་ཡིན་ན། ཁྱོད་ལམ་གསུམ་གྱི་སྤངས་རྟོགས་ཀྱི་རིགས་ཀྱི་སྐྱེད་བྱེད་
ཡིན་དགོས་པར་ཐལ། མ་ཁྱབ་མཚམས་ལ་ཁྱབ་པ་ཡོད་པའི་ཕྱིར། འདོད་ན།
རྣམ་མཁྱེན་གྱི་འབྲས་བུར་གྱུར་བའི་བྱང་སེམས་འཕགས་པ་ཆོས་ཅན། རྣམ་
མཁྱེན་གྱི་སྐྱེད་བྱེད་ཡིན་པར་ཐལ། རྣམ་མཁྱེན་རང་རྒྱུད་ལ་སྐྱེད་པར་བྱེད་པའི་
བྱང་སེམས་འཕགས་པ་ཡིན་པའི་ཕྱིར། ཁྱབ་པ་ཁས། གཞན་ཡང་། དགེ་བ་
15



མ་སྐྱེས་པ་སྐྱེད་བྱེད་ཡོད་པར་ཐལ། དགེ་བ་མ་སྐྱེས་པ་སྐྱེད་པར་བྱེད་པའི་ཡང་
དག་སྤོང་བ་ཡོད་པའི་ཕྱིར། ཁྱབ་པ་འགྲིག འདོད་ན། དགེ་བ་མ་སྐྱེས་པའི་
རྒྱུ་ཡོད་པར་ཐལ་ལོ། །འདོད་པའི་ཕྱིར། འདོད་མི་ནུས་ཏེ། དགེ་བ་མ་སྐྱེས་
པ་རྟག་པ་ཡིན་པའི་ཕྱིར། །
དགོས་སོགས་ཆོས་བཞི་བཤད་པ།
རྣམ་པ་ཐམས་ཅད་མཁྱེན་ཉིད་ལམ། །ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས་ལས། དང་པོ་ནི། བསྟན་བཅོས་མངོན་རྟོགས་
རྒྱན་ཆོས་ཅན། ཁྱོད་ཀྱི་བརྗོད་བྱ་ཡོད་དེ། དོན་མངོན་པར་རྟོགས་པ་བརྒྱད་
པོ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་དགོས་པ་ཡོད་
དེ༑ ཁྱོད་ལ་བརྟེན་ནས་མདོ་དོན་བདེ་བླག་དུ་རྟོགས་པ་དེ་ཁྱོད་ཀྱི་དགོས་པ་ཡིན་
པའི་ཕྱིར། དེ་ཆོས་ཅན། ཁྱོད་ཀྱི་ཉིང་དགོས་ཡོད་དེ། ཁྱོད་ཀྱི་ཆེད་དུ་བྱ་བའི་
གདུལ་བྱས་ཁྱོད་ལ་བརྟེན་ནས་མཐར་རྣམ་མཁྱེན་ཐོབ་པ་དེ་ཁྱོད་ཀྱི་ཉིང་དགོས་
ཡིན་པའི་ཕྱིར། དེ་ཆོས་ཅན། ཁྱོད་ཀྱི་འབྲེལ་བ་ཡོད་དེ། ཁྱོད་ཀྱི་ཉིང་དགོས་
སུ་གྱུར་བའི་འདུས་བྱས་དེ། ཁྱོད་ཀྱི་དགོས་པར་གྱུར་བའི་འདུས་བྱས་ལ་འབྲེལ།
ཁྱོད་ཀྱི་དགོས་པར་གྱུར་བའི་འདུས་བྱས་ཁྱོད་ལ་འབྲེལ་བའི་འབྲེལ་བ་དེ་ཁྱོད་ཀྱི་
འབྲེལ་བ་ཡིན་པའི་ཕྱིར། གཉིས་པ་ལ་ཁོ་ན་རེ། ཁྱོད་བསྟན་བཅོས་རྣམ་དག་
158



ཡིན་ན། ཁྱོད་ཀྱི་དགོས་སོགས་ཆོས་བཞི་ཡོད་དགོས་པར་ཐལ། སྦྱོར་བ་དེ་
རྣམས་འཐད་པའི་ཕྱིར། འདོད་ན། ཁྱོད་བསྟན་བཅོས་རྣམ་དག་ཡིན་ན། ཁྱོད་
ཀྱི་འབྲེལ་བ་ཡོད་དགོས་པར་ཐལ། འདོད་པའི་ཕྱིར། འདོད་ན། བསྟན་བཅོས་
མངོན་རྟོགས་རྒྱན་དང་བསྟན་བཅོས་རྣམ་འགྲེལ་གཉིས་ཆོས་ཅན། དེར་ཐལ།
དེའི་ཕྱིར། འདོད་ན། དེ་གཉིས་ལ་འབྲེལ་བ་ཡོད་ན། དེ་གཉིས་ཀྱི་འབྲེལ་བ་
ཡོད་དགོས་པར་ཐལ། དེ་གཉིས་ལ་འབྲེལ་བ་ཡོད་པའི་ཕྱིར། རྟགས་ཁས། འདོད་
ན༑ ཀ་བུམ་གཉིས་ཀྱི་འབྲེལ་བ་ཡོད་པར་ཐལ། ཀ་བུམ་གཉིས་ལ་འབྲེལ་བ་
ཡོད་པའི་ཕྱིར། ཟེར་ན། མི་མཚུངས་སོ། །དེར་ཐལ། ཀ་བུམ་གཉིས་ཀྱི་
ལྡོག་པ་དེ་ཀ་བུམ་གཉིས་ལ་འབྲེལ་བ་ཡིན་པའི་ཕྱིར།
ཡུམ་ཤེར་ཕྱིན་བཤད་པ།
ཤེས་རབ་ཕ་རོལ་ཕྱིན་པ་ནི། །ཞེས་སོགས་ཀྱི་སྐབས་སུ། སྦྱོར་བ་འགོད་པ་
དང༌། མཐའ་དཔྱད་པ་གཉིས། དང་པོ་ནི། བསྟན་བཅོས་མངོན་རྟོགས་རྒྱན་
ཆོས་ཅན། ཁྱོད་ཀྱིས་ཡུམ་གསུམ་ཡང་དག་པར་བཤད་པ་ཡིན་ཏེ། ཁྱོད་ཀྱིས་
ཡུམ་གསུམ་གྱི་རྗོད་བྱེད་ལ་སྐབས་བརྒྱད་དང་། བརྗོད་བྱ་ལ་དངོས་པོ་བརྒྱད་
དུ་ཕྱེ་བའི་སྒོ་ནས་ཕྱིན་ཅི་མ་ལོག་པར་བཤད་པའི་ཕྱིར། བྱས་པ་ལ་ཁོ་ན་རེ། རྗེ་
བཙུན་བྱམས་པས་ཡུམ་གསུམ་ཡང་དག་པར་རྟོགས་པར་ཐལ། བསྟན་བཅོས་
159



མངོན་རྟོགས་རྒྱན་གྱིས་ཡུམ་གསུམ་ཡང་དག་པར་བཤད་པའི་ཕྱིར། རྟགས་ཁས།
འདོད་ན། ཡུམ་གསུམ་ཡང་དག་པར་གྲུབ་པར་ཐལ། འདོད་པའི་ཕྱིར། ཟེར་
ན༑ མ་ཁྱབ། འདོད་ན། ཡུམ་གསུམ་བདེན་པར་གྲུབ་པར་ཐལ་ལོ། །ཁོ་ན་
རེ༑ དོན་དམ་བདེན་པ་དོན་དམ་བདེན་པར་གྲུབ་པར་ཐལ། དོན་དམ་བདེན་
པ་གྲུབ་པ་གང་ཞིག དོན་དམ་བདེན་པ་ཀུན་རྫོབ་བདེན་པར་མ་གྲུབ་པའི་ཕྱིར།
གཉིས་པ་མ་གྲུབ་ན། དེ་ཆོས་ཅན། ཀུན་རྫོབ་བདེན་པ་ཡིན་པར་ཐལ། ཀུན་
རྫོབ་བདེན་པར་གྲུབ་པའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་
ཕྱིར། ཁ་ཅིག་གིས། ཐལ་འགྱུར་གཉིས་པ་ལ་མ་ཁྱབ། ཟེར་ན། ཀུན་རྫོབ་
བདེན་པར་གྲུབ་པ་ཡོད་པར་ཐལ། དོན་དམ་བདེན་པ་ཀུན་རྫོབ་བདེན་པར་གྲུབ་
པའི་ཕྱིར། རྟགས་ཁས། འདོད་ན། རྟེན་འབྲེལ་དེ་མྱུ་གུ་བདེན་མེད་དུ་སྒྲུབ་
པའི་རྟགས་ཡང་དག་མ་ཡིན་པར་ཐལ། རང་ཉིད་རྟེན་འབྲེལ་ཡིན་ན། རང་
ཉིད་བདེན་པར་གྲུབ་པ་མེད་པས་མ་ཁྱབ་པའི་ཕྱིར། མ་གྲུབ་ན་སོང་། ཀུན་རྫོབ་
བདེན་པ་ཆོས་ཅན། དེར་ཐལ། དེའི་ཕྱིར། འཁོར་གསུམ། གཞན་ཡང་།
སྡུག་བསྔལ་བདེན་པར་གྲུབ་པ་ཡོད་པར་ཐལ། ཀུན་རྫོབ་བདེན་པར་གྲུབ་པ་ཡོད་
པའི་ཕྱིར། རྟགས་ཁས། འདོད་ན། རྟེན་འབྲེལ་ཀྱི་རྟགས་ཀྱིས་སྡུག་བསྔལ་
བདེན་མེད་དུ་སྒྲུབ་པའི་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཡོད་
པར་ཐལ། འདོད་པའི་ཕྱིར། འདོད་ན། བདེན་གྲུབ་ཡོད་པར་ཐལ་ལོ། །རང་
གི་ལན་ནི་རྩ་བར། མ་ཁྱབ་སྟེ། ཀུན་རྫོབ་བདེན་པར་གྲུབ་པ་མེད་ཀྱང་། ཀུན་
160



རྫོབ་ཀྱི་བདེན་པར་གྲུབ་པ་ཡོད་པའི་ཕྱིར། ཡང་ཁོ་ན་རེ། སངས་རྒྱས་འཕགས་
པས་ཡུམ་གསུམ་ཡང་དག་པར་རྟོགས་པར་ཐལ། རྗེ་བཙུན་བྱམས་པས་ཡུམ་
གསུམ་ཡང་དག་པར་རྟོགས་པའི་ཕྱིར། རྟགས་ཁས། འདོད་ན། ཡུམ་གསུམ་
ཡང་དག་པར་སངས་རྒྱས་འཕགས་པས་རྟོགས་པར་ཐལ། འདོད་པའི་ཕྱིར། ཟེར་
ན༑ མ་ཁྱབ། འདོད་ན། ཡུམ་གསུམ་ཡང་དག་པར་རྣམ་མཁྱེན་གྱིས་རྟོགས་
པར་ཐལ། འདོད་པའི་ཕྱིར། འདོད་ན། ཡུམ་གསུམ་ཡང་དག་པར་ཚད་མས་
རྟོགས་པར་ཐལ། འདོད་པའི་ཕྱིར། འདོད་ན། ཡུམ་གསུམ་ཡང་དག་པར་
ཡོད་པར་ཐལ། འདོད་པའི་ཕྱིར། ཟེར་ན། མ་ཁྱབ་མཚམས་ལ་དུས་གསུམ་
གཅིག་ཆར་དུ་སངས་རྒྱས་འཕགས་པས་རྟོགས་པར་ཐལ། སངས་རྒྱས་འཕགས་
པས་དུས་གསུམ་གཅིག་ཆར་དུ་རྟོགས་པའི་ཕྱིར། ཁྱབ་པ་ཁས། དེར་ཐལ། དེས་
ཆོས་ཐམས་ཅད་གཅིག་ཆར་དུ་རྟོགས་པའི་ཕྱིར། རྩ་བར་འདོད་ན། དུས་གསུམ་
གཅིག་ཆར་དུ་རྣམ་མཁྱེན་གྱིས་རྟོགས་པར་ཐལ། འདོད་པའི་ཕྱིར། འདོད་
ན༑ དུས་གསུམ་གཅིག་ཆར་དུ་ཚད་མས་དམིགས་པར་ཐལ། འདོད་པའི་ཕྱིར།
འདོད་ན། དུས་གསུམ་གཅིག་ཆར་དུ་ཡོད་པར་ཐལ། འདོད་པའི་ཕྱིར། གཞན་
ཡང་། ཡུམ་གསུམ་ཡང་དག་པར་རྟོགས་པའི་གང་ཟག་མེད་པར་ཐལ། རྗེ་
བཙུན་བྱམས་པས་ཡུམ་གསུམ་ཡང་དག་པར་མ་རྟོགས་པའི་ཕྱིར། རྟགས་ཁས།
འདོད་ན། དེ་འདྲའི་གང་ཟག་ཡོད་ན། ཡུམ་གསུམ་ཡང་དག་པར་ཡོད་དགོས་
པར་ཐལ། འདོད་པའི་ཕྱིར། འདོད་ན། ཡུམ་གསུམ་མངོན་སུམ་ཡིན་པར་
161



ཐལ། ཡུམ་གསུམ་མངོན་སུམ་དུ་རྟོགས་པའི་གང་ཟག་ཡོད་པའི་ཕྱིར། ཁྱབ་
པ་འགྲིག་དེར་ཐལ། དེ་མངོན་སུམ་དུ་རྟོགས་པའི་ཚད་མ་ཡོད་པའི་ཕྱིར། མ་
གྲུབ་ན། ཡུམ་གསུམ་ཆོས་ཅན། ཁྱོད་མངོན་སུམ་དུ་རྟོགས་པའི་ཚད་མ་ཡོད་
པར་ཐལ། ཁྱོད་ཁྱོད་རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་
གཉིས་སྣང་དང་བཅས་པའི་སྒོ་ནས་རྟོགས་པར་བྱ་བ་ཡིན་པའི་ཕྱིར་ཏེ། ཀུན་
རྫོབ་བདེན་པ་ཡིན་པའི་ཕྱིར། རྩ་བར་འདོད་ན། ཡུམ་གསུམ་ཆོས་ཅན། ཤེས་
པ་ཡིན་པར་ཐལ། མངོན་སུམ་ཡིན་པའི་ཕྱིར། རྟགས་ཁས། གཞན་ཡང་།
ཡུམ་གསུམ་ཡང་དག་པར་རྟོགས་པའི་གང་ཟག་ཡོད་པར་ཐལ། ཡུམ་གསུམ་
ཇི་ལྟ་བ་བཞིན་དུ་རྟོགས་པའི་གང་ཟག་ཡོད་པའི་ཕྱིར་ཏེ། ཡུམ་གསུམ་ཕྱིན་ཅི་
མ་ལོག་པར་རྟོགས་པའི་གང་ཟག་ཡོད་པའི་ཕྱིར། ཁ་ཅིག་གིས། ཡང་དག་པར་
གྲུབ་པ་ཡོད་ཟེར་ན། དེ་མེད་པར་ཐལ། དེ་དོན་དམ་དཔྱོད་བྱེད་ཀྱི་རྟགས་ཀྱི་
དགག་བྱའི་ཆོས་ཡིན་པའི་ཕྱིར། དེར་ཐལ། རང་རྒྱུད་པའི་སྐབས་ཀྱི་དྲང་ངེས་
རྣམ་འབྱེད་ལས། འོ་ན། དེ་ཙམ་མ་ཡིན་པའི་དོན་དམ་པར་གྱུར་བ་ཞེས་བཤད་
པའི་དགག་བྱ་དེ་ཇི་འདྲ་བ་ཞིག་ཡིན་སྙམ་ན། ཞེས་སོགས་གསུངས་པའི་ཕྱིར།
ཁོ་ན་རེ། ཡང་དག་པར་གྲུབ་པ་ཡོད་པར་ཐལ། ཡང་དག་ཀུན་རྫོབ་ཡོད་པའི་
ཕྱིར། ཟེར་ན། མ་ཁྱབ། ཡང་ཁོ་ན་རེ། ཡང་དག་པར་གྲུབ་པ་ཡོད་པར་
ཐལ། ཡང་དག་པར་རྫོགས་པའི་སངས་རྒྱས་སུ་གྲུབ་པ་ཡོད་པའི་ཕྱིར། ཟེར་
ན༑ མ་ཁྱབ་སྟེ། བདེན་པར་གྲུབ་པ་ཡོད་པར་ཐལ། ཀུན་རྫོབ་ཀྱི་བདེན་པར་
162



གྲུབ་པ་ཡོད་པའི་ཕྱིར། ཁྱབ་པ་ཁས་སོ། །གཉིས་པ་ལ། དགག་བཞག་སྤོང་
གསུམ་ལས། དང་པོ་ནི། ཁ་ཅིག་གིས། སྤྲོས་བྲལ་མངོན་སུམ་དུ་རྟོགས་པའི་
ཡེ་ཤེས་གང་ཞིག མི་གནས་པའི་མྱང་འདས་སུ་ཕྱིན་བྱེད་དང་། ཕྱིན་ཟིན་
པ་གང་རུང་དེ། ཤེར་ཕྱིན་གྱི་མཚན་ཉིད། སློབ་ལམ་ན་ཤེར་ཕྱིན་ཡོད་ཟེར་
ན༑ ལམ་ཤེར་ཕྱིན་ཡིན་ན། ཤེར་ཕྱིན་ཡིན་དགོས་པར་ཐལ། སློབ་ལམ་ན་
ཤེར་ཕྱིན་ཡོད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་ཐེག་ཆེན་
གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་
སློབ་ལམ་ཡིན་པའི་ཕྱིར། འདོད་ན། དེ་ཆོས་ཅན། སྤྲོས་བྲལ་མངོན་སུམ་དུ་
རྟོགས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། ཁྱབ་པ་ཁས། གཞན་
ཡང་། སློབ་ལམ་ན་ཤེར་ཕྱིན་མེད་པར་ཐལ། ཤེར་ཕྱིན་ཡིན་ན། སངས་རྒྱས་
ཀྱི་ཡེ་ཤེས་ཡིན་དགོས་པའི་ཕྱིར། དེར་ཐལ། འགྲེལ་ཆེན་ལས། སངས་རྒྱས་
བཅོམ་ལྡན་འདས་ཀྱི་གཉིས་སུ་མེད་པའི་ཡེ་ཤེས་སྒྱུ་མ་ལྟ་བུ་ནི་དངོས་ཡིན་ལ། ཞེས་
གསུངས་པའི་ཕྱིར། གཞན་ཡང་། ལམ་ཤེར་ཕྱིན་ཆོས་ཅན། ཤེར་ཕྱིན་མ་
ཡིན་པར་ཐལ། ཤེར་ཕྱིན་བཏགས་པ་བ་ཡིན་པའི་ཕྱིར། རྟགས་གྲུབ་སྟེ། འགྲེལ་
ཆེན་ལས། མཐོང་བ་ལ་སོགས་པའི་མཚན་ཉིད་ཅན་གྱི་ལམ་ལ་ཡང་ཤེས་རབ་
ཀྱི་ཕ་རོལ་ཏུ་ཕྱིན་པ་ཞེས་བྱ་བ་ནི་བཏགས་པའོ། །ཞེས་པ་དང་། བརྒྱད་སྟོང་
དོན་བསྡུས་ལས། གཞུང་ལམ་དག་ལ་དེ་སྒྲས་བཏགས། །ཞེས་གསུངས་པའི་
ཕྱིར། གཞན་ཡང་། སློབ་ལམ་ན་ཤེར་ཕྱིན་མེད་པར་ཐལ། ཤེས་རབ་ཀྱི་ཕ་
163



རོལ་ཏུ་ཕྱིན་པ་ཞེས་པའི་ཕ་རོལ་དེ་སྒྲིབ་གཉིས་མ་ལུས་པར་སྤངས་པའི་གནས་
སྐབས་ལ་བྱེད་རིགས་པའི་ཕྱིར། དེར་ཐལ། འཇུག་འགྲེལ་ལས། དེ་ལ་ཕ་
རོལ་ཅེས་བྱ་བ་ནི་གང་འཁོར་བའི་རྒྱ་མཚོའི་ཕར་འགྲམ་མམ་ངོགས་ཏེ། ཉོན་
མོངས་པ་དང་ཤེས་བྱའི་སྒྲིབ་པ་མ་ལུས་པར་སྤངས་པའི་རང་བཞིན་མངའ་བའི་
སངས་རྒྱས་ཉིད་དེ། ཕ་རོལ་ཏུ་སོན་པ་ནི་ཕ་རོལ་ཏུ་ཕྱིན་པའོ། །ཞེས་གསུངས་
པའི་ཕྱིར། བྱས་པ་ལ་ཁོ་ན་རེ། སློབ་ལམ་ན་ཤེར་ཕྱིན་ཡོད་པར་ཐལ། དེ་ན་
ཕར་ཕྱིན་དྲུག་ཡོད་པའི་ཕྱིར། དེར་ཐལ། དེ་ན་ཕར་ཕྱིན་དྲུག་དང་མཚུངས་
ལྡན་གྱི་སེམས་བསྐྱེད་ཡོད་པའི་ཕྱིར། ཟེར་ན། མ་ཁྱབ་སྟེ། སློབ་ལམ་ན་ཆོས་
སྐུ་ཡོད་པར་ཐལ། དེ་ན་དེ་དང་མཚུངས་ལྡན་གྱི་སེམས་བསྐྱེད་ཡོད་པའི་ཕྱིར།
ཁྱབ་པ་ཁས། དེར་ཐལ། དེ་ན་སྤྲིན་ལྟ་བུའི་སེམས་བསྐྱེད་ཡོད་པའི་ཕྱིར་ཏེ།
མདོ་སྡེ་རྒྱན་ལས། རྒྱལ་སྲས་རྣམས་ཀྱི་སེམས་བསྐྱེད་ནི། །སྤྲིན་དང་འདྲ་བ་
ཉིད་དུ་བསྟན། །ཅེས་གསུངས་པའི་ཕྱིར། ཁ་ཅིག་གིས། རྩ་བར་མ་ཁྱབ་སྟེ།
སངས་རྒྱས་ཀྱི་ས་ན་རྟོག་པ་ཡོད་པར་ཐལ། དེ་ན་རྟོག་དཔྱོད་གཉིས་ཀ་ཡོད་པའི་
ཕྱིར། ཁྱབ་པ་ཁས། དེ་ན་བསམ་གཏན་དང་པོའི་དངོས་གཞི་སྙོམས་འཇུག་
ཙམ་པོ་བ་ཡོད་པའི་ཕྱིར། ཟེར་ན། ཡང་མ་ཁྱབ། ཁོ་ན་རེ། འདོད་ཁམས་ན་
གཟུགས་ཁམས་ཡོད་པར་ཐལ། འདོད་ཁམས་ན་ཁམས་བཅོ་བརྒྱད་ཡོད་པའི་
ཕྱིར། ཁྱབ་པ་འགྲིག ཟེར་ན། སངས་རྒྱས་ཀྱི་ས་ན་རང་ཡུལ་ལ་རྩིང་བའི་
རྣམ་པས་འཇུག་པའི་བློ་ཡོད་པར་ཐལ། དེ་ན་རྟོག་དཔྱོད་གཉིས་སུ་ཕྱེ་བའི་རྟོག་
164



པ་ཡོད་པའི་ཕྱིར། ཁྱབ་སྟེ། མཛོད་ལས། རྟོག་དང་དཔྱོད་པ་རྩིང་ཞིབ་ཉིད།།
ཅེས་གསུངས་པའི་ཕྱིར། རྟགས་དེར་ཐལ། དེ་ན་རྟོག་དཔྱོད་གཉིས་ཀ་ཡོད་
པའི་ཕྱིར། རྟགས་ཁས། ཁོ་ན་རེ། སློབ་ལམ་ན། ཕར་ཕྱིན་དྲུག་ཡོད་པར་
ཐལ། དེ་ན་ཕར་ཕྱིན་དྲུག་གི་གོ་སྒྲུབ་ཡོད་པའི་ཕྱིར། ཟེར་ན། དེ་ན་རྣམ་མཁྱེན་
ཡོད་པར་ཐལ། དེ་ན་རྣམ་མཁྱེན་ལ་འཇུག་པའི་འཇུག་སྒྲུབ་ཡོད་པའི་ཕྱིར། ཁྱབ་
པ་ཁས། ཁོ་ན་རེ། སློབ་ལམ་ན། བསླབ་པ་གསུམ་མེད་པར་ཐལ། དེ་ན་ཕར་
ཕྱིན་དྲུག་མེད་པའི་ཕྱིར། ཁྱབ་སྟེ། མདོ་སྡེ་རྒྱན་ལས། བསླབ་གསུམ་དབང་
དུ་མཛད་ནས་ནི། །རྒྱལ་བས་ཕ་རོལ་ཕྱིན་པ་དྲུག །ཅེས་གསུངས་པའི་ཕྱིར།
ཟེར་ན། མ་ཁྱབ་སྟེ། ཉན་ཐོས་དགྲ་བཅོམ་པའི་རྒྱུད་ལ་བསླབ་པ་གསུམ་མེད་
པར་ཐལ། དེའི་རྒྱུད་ལ་ཕར་ཕྱིན་དྲུག་མེད་པའི་ཕྱིར། ཁྱབ་པ་ཁས། གཞན་
ཡང་། ཕར་ཕྱིན་དྲུག་ལ་ཕྲ་རགས་དང་། རྒྱུ་འབྲས་ཀྱི་རིམ་པ་ལ་སོགས་པ་
ཡོད་པར་ཐལ། མདོ་སྡེ་རྒྱན་ལས། སྔ་མ་ལ་བརྟེན་ཕྱི་མ་སྐྱེ། །དམན་དང་
མཆོག་ཏུ་གནས་ཕྱིར་དང་། །རགས་པ་དང་ནི་ཕྲ་བའི་ཕྱིར། །དེ་དག་རིམ་
པར་བསྟན་པ་ཡིན། །ཞེས་གསུངས་པའི་ཕྱིར། ཁྱབ་པ་ཁས། ཁོ་ན་རེ། ལམ་
ཤེར་ཕྱིན་ཤེར་ཕྱིན་ཡིན་པར་ཐལ། དེ་ཤེར་ཕྱིན་ཕལ་བ་ཡིན་པའི་ཕྱིར། ཁྱབ་
སྟེ༑ མི་ཕལ་བ་ཡིན་ན། མི་ཡིན་དགོས་པའི་ཕྱིར། རྟགས་འབུད། གོང་དུ་མ་
གྲུབ་ན། དེར་ཐལ། བརྒྱད་སྟོང་དོན་བསྡུས་ཀྱི་འགྲེལ་བར། ཤེས་རབ་ཀྱི་ཕ་
རོལ་ཏུ་ཕྱིན་པའི་སྒྲའི་དོན་ནི། རྣམ་པ་གཉིས་ཏེ་གཙོ་བོ་དང་། །ཕལ་པའོ། །གཙོ་
165



བོ་ནི་གཉིས་སུ་མེད་པའི་ཡེ་ཤེས་སོ། །ཕལ་བ་ནི། གཞུང་དང་ལམ་གྱི་བདག་
ཉིད་ཅན་ནོ། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། ཤེས་རབ་ཀྱི་
ཕ་རོལ་ཏུ་ཕྱིན་པ་ཞེས་པའི་སྒྲ་དེ་འབྲས་བུ་ཤེར་ཕྱིན་ལ་གཙོ་བོ་དངོས་མིང་དང་།
གཞུང་ལམ་གཉིས་ལ་ཕལ་བ་བཏགས་མིང་དུ་འཇུག་པ་ལུང་དེའི་དོན་ཡིན་པའི་
ཕྱིར། ཁོ་ན་རེ། ཕར་ཕྱིན་དྲུག་པོ་མི་འགལ་བར་ཐལ། དེ་དྲུག་པོ་གང་རུང་
ཡིན་ན། རྣམ་མཁྱེན་ཡིན་དགོས་པའི་ཕྱིར། འདོད་ན། སྦྱིན་པའི་ཕར་ཕྱིན་
དང༌། ཚུལ་ཁྲིམས་ཀྱི་ཕར་ཕྱིན་གཉིས་མི་འགལ་བར་ཐལ། འདོད་པའི་ཕྱིར།
འདོད་ན། སྦྱིན་པ་དང་ཚུལ་ཁྲིམས་མི་འགལ་བར་ཐལ། འདོད་པའི་ཕྱིར། འདོད་
ན༑ གཏོང་བའི་སེམས་དང་སྤོང་བའི་སེམས་མི་འགལ་བར་ཐལ། འདོད་པའི་
ཕྱིར། ཟེར་ན། རྩ་བར་མ་ཁྱབ། ཁ་ཅིག་གིས། ལམ་ཤེར་ཕྱིན་གྱི་མ་མཐའི་
ས་མཚམས་ཐེག་ཆེན་གྱི་མཐོང་ལམ་ནས་འཇོག་ཟེར་ན། དེ་མི་འཐད་དེ། ཐེག་
ཆེན་གྱི་སྦྱོར་ལམ་དེ་ལམ་ཤེར་ཕྱིན་ཡིན་པའི་ཕྱིར་ཏེ། སྡུད་འགྲེལ་ལས། དང་
པོ་སྦྱོར་བ་ལ་སོགས་པའི་མཚན་ཉིད་ཀྱི་ལམ་དེའི་དོན་དུ་སྦྱོར་བ་ཉིད་ཀྱི་ན་གཙོ་
བོ་མ་ཡིན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་བཏགས་པའོ། །ཞེས་གསུངས་
པའི་ཕྱིར། གཞན་ཡང་། དེ་མི་འཐད་དེ། ཐབས་ཤེས་ཁྱད་པར་ཅན་གཉིས་
ཀྱིས་ཟིན་པའི་སེམས་དཔའི་རྣལ་འབྱོར་ཡིན་ན། ལམ་ཤེར་ཕྱིན་ཡིན་དགོས་
པའི་ཕྱིར་ཏེ། རྣམ་བཤད་ལས། ལམ་ཤེར་ཕྱིན་ནི་སྟོང་ཉིད་རྟོགས་པའི་ཤེས་
རབ་དང་ཐབས་སྙིང་རྗེ་ཆེན་པོས་དངོས་སུ་ཟིན་པའི་བྱང་ཆུབ་སེམས་དཔའི་ཐུགས་
166



རྒྱུད་ཀྱི་ལམ་རྣམས་སོ། །ཞེས་གསུངས་པའི་ཕྱིར། གཞན་ཡང་། ཐེག་ཆེན་
གྱི་སྦྱོར་ལམ་ཆོས་ཅན། ལམ་ཤེར་ཕྱིན་ཡིན་པར་ཐལ། འབྲས་བུ་ཤེར་ཕྱིན་
ཐོབ་བྱེད་ཀྱི་ཐབས་སུ་གྱུར་བའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་
ཡིན་པའི་ཕྱིར། གཞན་ཡང་། དེ་ཆོས་ཅན། ལམ་ཤེར་ཕྱིན་ཡིན་པར་ཐལ།
ལམ་ཤེར་ཕྱིན་གྱི་རྣལ་འབྱོར་ཡིན་པའི་ཕྱིར། མ་གྲུབ་ན། དེར་ཐལ། དེ་ཡོད་
པའི་ཕྱིར། བྱས་པ་ལ་ཁོ་ན་རེ། ལམ་ཤེས་ཀྱི་སྦྱོར་བ་ཡིན་ན། ལམ་ཤེས་ཡིན་
དགོས་པར་ཐལ། ལམ་ཤེར་ཕྱིན་གྱི་རྣལ་འབྱོར་ཡིན་ན། ལམ་ཤེར་ཕྱིན་ཡིན་
དགོས་པའི་ཕྱིར། ཟེར་ན། མ་ཁྱབ། འདོད་ན། ཐེག་ཆེན་གྱི་སྦྱོར་ལམ་ཆོས་
ཅན། དེར་ཐལ། དེའི་ཕྱིར། ཡང་ཁོ་ན་རེ། ལམ་ཤེར་ཕྱིན་གྱི་མ་མཐའི་ས་
མཚམས་དེ་འཐད་པར་ཐལ། འགྲེལ་ཆེན་ལས། མཐོང་བ་ལ་སོགས་པའི་མཚན་
ཉིད་ཅན་གྱི་ལམ་ལ་ཡང་། །ཞེས་གསུངས་པའི་ཕྱིར། ཟེར་ན། མ་ཁྱབ་སྟེ།
གོ་སྒྲུབ་ཀྱི་མ་མཐའི་ས་མཚམས་ཐེག་ཆེན་གྱི་སྦྱོར་ལམ་ནས་འཇོག་རིགས་པར་
ཐལ། འགྲེལ་ཆེན་ལས། དེ་ཇི་ལྟ་བ་བཞིན་དུ་སྦྱོར་བ་དང་མཐོང་བ་དང་སྒོམ་
པ་དང་ཁྱད་པར་གྱི་ངོ་བོ་ཉིད་ཀྱི་སྒྲུབ་པའི་མཚན་ཉིད་དང་འཇུག་པ་དང་ཚོགས་
དང་ངེས་པར་འབྱུང་བ་རྣམས་ཀྱི་ནང་ནས་ཞེས་གསུངས་པའི་ཕྱིར། ཁྱབ་པ་
ཁས། ཁ་ཅིག་གིས། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་བའི་ཞི་
ལྷག་ཟུང་འབྲེལ་གྱི་སེམས་དཔའི་རྣལ་འབྱོར་དེ་ལམ་ཤེར་ཕྱིན་གྱི་མཚན་ཉིད་ཟེར་
ན༑ བུམ་པའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་
ན
167



ལམ་བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། ཐེག་ཆེན་གྱི་སློབ་ལམ་ཡིན་པའི་ཕྱིར། འདོད་ན། འབྲས་བུ་ཤེར་
ཕྱིན་ཐོབ་བྱེད་ཀྱི་ཐབས་ཡིན་པར་ཐལ། འདོད་པའི་ཕྱིར། འདོད་ན། ཁྱོད་
མེད་ན་འབྲས་བུ་ཤེར་ཕྱིན་མེད་དགོས་པར་ཐལ། འདོད་པའི་ཕྱིར། འདོད་
ན༑ བུམ་པས་དག་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། གཞན་
ཡང་། འབྲས་བུ་ཤེར་ཕྱིན་གྱི་རྗེས་སུ་བྱུང་བའི་ཐེག་ཆེན་གྱི་མཐོང་ལམ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དེ་ཡོད་པའི་
ཕྱིར། འདོད་ན། འབྲས་བུ་ཤེར་ཕྱིན་གྱི་སྔ་ལོགས་སུ་བྱུང་བར་ཐལ་ལོ། །འདོད་
མི་ནུས་ཏེ། ཆོས་ཅན་དེའི་ཕྱིར།
རང་ལུགས་ལ་ཤེར་ཕྱིན་གྱི་མཚན་ཉིད་སོགས་དང་
དེ་ལ་རྩོད་སྤོང་།
གཉིས་པ་རང་གི་ལུགས་ལ། མཚན་ཉིད། དབྱེ་བ། ས་མཚམས་དང་གསུམ་
ལས། དང་པོ་ནི། ཁྱད་ཆོས་གསུམ་གྱི་ཁྱད་པར་དུ་བྱས་པའི་མཐར་ཕྱིན་པའི་
ཡེ་ཤེས་དེ། ཤེར་ཕྱིན་གྱི་མཚན་ཉིད། ཁྱད་ཆོས་གསུམ་ཡོད་དེ། རྟེན་གྱི་ཁྱད་
པར་སངས་རྒྱས་བཅོམ་ལྡན་འདས་ཁོ་ནའི་རྒྱུད་ལ་ཡོད་པ། ངོ་བོའི་ཁྱད་པར་
གཉིས་སུ་མེད་པའི་ཡེ་ཤེས་ཡིན་པ། དགག་བྱ་དང་བྲལ་བའི་ཁྱད་པར་བདེན་



སྟོང་སྒྱུ་མ་ལྟ་བུར་གནས་པ་རྣམས་སུ་ཡོད་པའི་ཕྱིར། གཉིས་པ་ལ། སྒྲས་བརྗོད་
རིགས་ཀྱི་སྒོ་ནས་དབྱེ་ན། གཞུང་ཤེར་ཕྱིན། ལམ་ཤེར་ཕྱིན། འབྲས་བུ་ཤེར་
ཕྱིན། སྙིང་པོ་དོན་གྱི་ཤེར་ཕྱིན་དང་བཞི་ལས། དང་པོ་ལ། མཚན་ཉིད། མཚན་
གཞི། ས་མཚམས་དང་གསུམ་ལས། དང་པོ་ནི། ཐེག་པ་ཆེན་པོའི་ལམ་འབྲས་
བརྗོད་བྱའི་གཙོ་བོར་བྱས་ནས་སྟོན་པའི་སངས་རྒྱས་ཀྱི་གསུང་རབ་དེ། གཞུང་
ཤེར་ཕྱིན་གྱི་མཚན་ཉིད། གཉིས་པ་ནི། ཡུམ་རྒྱས་འབྲིང་བསྡུས་གསུམ་ལྟ་བུ།
ས་མཚམས་ནི། ལམ་མ་ཞུགས་ནས་སངས་རྒྱས་ཀྱི་སའི་བར་དུ་ཡོད་དོ། །གཉིས་
པ་ལ་གསུམ་ལས། དང་པོ་ནི། རང་གི་ཐོབ་བྱར་གྱུར་བའི་འབྲས་བུ་ཤེར་ཕྱིན་
ཐོབ་བྱེད་ཀྱི་ཐབས་སུ་གྱུར་བའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་
དེ༑ ལམ་ཤེར་ཕྱིན་གྱི་མཚན་ཉིད། མཚན་གཞི། ཐེག་ཆེན་གྱི་སློབ་ལམ་
བཞི་ལྟ་བུ། ས་མཚམས་ནི། ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་
དུ་ཡོད། གསུམ་པ་ལ། མཚན་ཉིད། མཚན་གཞི། ས་མཚམས་དང་གསུམ་
ལས། དང་པོ་ནི། ཁྱད་ཆོས་བཞིའི་ཁྱད་པར་དུ་བྱས་པའི་མཐར་ཕྱིན་པའི་ཡེ་
ཤེས་དེ། འབྲས་བུ་ཤེར་ཕྱིན་གྱི་མཚན་ཉིད། ས་མཚམས་ནི། སངས་རྒྱས་ཀྱི་
ས་ཁོ་ནར་ཡོད། བཞི་བ་ནི། ཆོས་ཐམས་ཅད་བདེན་པས་སྟོང་བའི་སྟོང་ཉིད་
ལྟ་བུ། དེ་དང་དོན་དམ་བདེན་པ་དོན་གཅིག གསུམ་པ་རྩོད་པ་སྤོང་བ་ལ།
ཁ་ཅིག་གིས། ཆོས་དེ་ཤེར་ཕྱིན་ཡིན་ན། ཆོས་དེ་སངས་རྒྱས་ཀྱི་ཡེ་ཤེས་ཡིན་
དགོས་པར་ཐལ། ཤེར་ཕྱིན་ཡིན་ན། སངས་རྒྱས་ཀྱི་ཡེ་ཤེས་ཡིན་དགོས་པའི་
169.



ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་ཆོས་ཅན། ལམ་
ཤེར་ཕྱིན་ཡིན་པར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་
ཆོས་ཅན། ལམ་སངས་རྒྱས་ཀྱི་ཡེ་ཤེས་ཡིན་པར་ཐལ། ལམ་ཤེར་ཕྱིན་ཡིན་
པའི་ཕྱིར། ཟེར་ན། རྩ་བར་མ་ཁྱབ། ཆོས་དེ་ཤེར་ཕྱིན་ཡིན་ན། ཆོས་དེ་
ཤེས་པ་ཡིན་དགོས་པར་ཐལ། ཤེར་ཕྱིན་ཡིན་ན། ཤེས་པ་ཡིན་དགོས་པའི་
ཕྱིར། ཁྱབ་པ་ཁས། རྟགས་འབུད། འདོད་ན། རྣམ་མཁྱེན་ཆོས་ཅན། འབྲས་
བུ་ཤེར་ཕྱིན་ཡིན་པར་ཐལ། རྣམ་མཁྱེན་ཡིན་པའི་ཕྱིར། འདོད་ན་སོང་། དེ་
ཆོས་ཅན། འབྲས་བུ་ཤེས་པ་ཡིན་པར་ཐལ། འབྲས་བུ་ཤེར་ཕྱིན་ཡིན་པའི་ཕྱིར།
འཁོར་གསུམ། ཁོ་ན་རེ། བསྟན་བཅོས་མངོན་རྟོགས་རྒྱན་ཆོས་ཅན། མཚན་
ཉིད་དང་པོ་དེར་ཐལ། མཚོན་བྱ་དེའི་ཕྱིར། དེ་དེར་ཐལ། འགྲེལ་བར། ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ལ་ནི། ཞེས་གསུངས་པའི་ཕྱིར། རྩ་བར་འདོད་
ན༑ དེ་ཆོས་ཅན། བཀའ་ཡིན་པར་ཐལ། འདོད་པའི་ཕྱིར། འདོད་ན། འགྲེལ་
བ་དོན་གསལ་བཀའ་ཡིན་པར་ཐལ་ལོ། ཟེར་ན། མ་ཁྱབ། རྣམ་ཀུན་མཁྱེན་
ཉིད་ལམ་ཤེས་ཉིད། །ཅེས་སོགས་ཀྱི་སྐབས་སུ། སྦྱོར་བ་ནི། སེམས་བསྐྱེད་
སོགས་ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཆོས་ཅན། ཁྱོད་
རྣམ་མཁྱེན་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། དེས་ན་
སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་
དེ༑ རྣམ་མཁྱེན་གྱི་མཚན་ཉིད། དབྱེ་ན། རྒྱུ་འབྲས་གཙོ་བོའི་དོན་བདུན་བཅུ་



མངོན་སུམ་དུ་རྟོགས་པའི་རྣམ་མཁྱེན་དང་། ཤེས་བྱའི་རྣམ་པ་མ་ལུས་པ་མཁྱེན་
པའི་རྣམ་མཁྱེན་གཉིས་སུ་ཡོད། ས་མཚམས་སངས་རྒྱས་ཀྱི་ས་ཁོ་ནར་ཡོད།
སེམས་བསྐྱེད་བཤད་པ་ལ་སྦྱོར་འགོད་དང་
མཐའ་དཔྱད་པ།
སེམས་བསྐྱེད་པ་ནི་གཞན་དོན་ཕྱིར། །ཞེས་སོགས་ཀྱི་སྐབས་སུ། སྦྱོར་བ་
དང༌། མཐའ་དཔྱད་པ་གཉིས་ལས། དང་པོ་ནི། རང་གི་གྲོགས་སུ་གྱུར་བའི་
གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་
དུ་བྱུང་བའི་ཐེག་ཆེན་ལམ་གྱི་འཇུག་སྒོའི་རིགས་སུ་གནས་པའི་ཐེག་ཆེན་གཙོ་
བོའི་ཡིད་ཀྱི་རྣམ་རིག་ཆོས་ཅན། ཐེག་ཆེན་སེམས་བསྐྱེད་ཀྱི་མཚན་ཉིད་ཡིན་
ཏེ༑ དེའི་འཇོག་བྱེད་ཡིན་པའི་ཕྱིར། གཉིས་པ་ལ། དགག་བཞག་གཉིས་ལས།
དང་པོ་ལ། ཁ་ཅིག་གིས། ཐེག་ཆེན་སེམས་བསྐྱེད་གསར་དུ་སྐྱེ་བའི་ལུས་རྟེན་
ཅན་གྱི་གང་ཟག་ཡིན་ན། མི་ཡིན་པས་ཁྱབ། ཟེར་ན། དེ་མི་འཐད་དེ། ལྷའི་
རྟེན་ལ་ཡང་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད། དམྱལ་བའི་རྟེན་ལ་
ཡང་དེ་གསར་དུ་སྐྱེ་བ་ཡོད། དུད་འགྲོའི་རྟེན་ལ་ཡང་དེ་གསར་དུ་སྐྱེ་བ་ཡོད་
པའི་ཕྱིར། དང་པོ་གྲུབ་སྟེ། ལམ་ཤེས་ཀྱི་མདོ་ལས། ལྷའི་བུ་གང་དག་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་མ་བསྐྱེད་པ་དེ་དག་གིས་
171



བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་
གསུངས་པའི་ཕྱིར། གཉིས་པ་གྲུབ་སྟེ། དྲིན་ལན་བསབས་པའི་མདོ་ལས། བདག་
ཅག་གི་སྟོན་པ་སྔོན་དམྱལ་བའི་ཤིང་རྟ་འདྲེན་པའི་གྱད་དུ་འཁྲུངས་པའི་ཚེ་བྱང་
ཆུབ་ཏུ་སེམས་བསྐྱེད་པར་བཤད་པའི་ཕྱིར། གསུམ་པ་གྲུབ་སྟེ། ཀླུའི་རྟེན་ལ་
ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་པ་གང་ཞིག ཀླུ་ཡིན་ན་དུད་འགྲོ་
ཡིན་དགོས་པའི་ཕྱིར། །དང་པོ་གྲུབ་སྟེ། ཀླུའི་རྒྱལ་པོ་རྒྱ་མཚོས་ཞུས་པའི་མདོ་
ལས། ཀླུ་ཉི་ཁྲི་ཅིག་སྟོང་གིས་བྱང་ཆུབ་མཆོག་ཏུ་སེམས་བསྐྱེད་པར་བཤད་པའི་
ཕྱིར། ཁོ་ན་རེ། དམ་བཅའ་དེ་མི་འཐད་པར་ཐལ། ཐེག་ཆེན་གྱི་ཚོགས་ལམ་
གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། མི་ཡིན་དགོས་པའི་ཕྱིར།
དེར་ཐལ། མཛོད་འགྲེལ་ལས། མི་རྣམས་ཀྱི་ནང་ཁོ་ན་དང་། གླིང་གསུམ་
ནས་འཕེན་པར་བྱེད་ཀྱི་གཞན་དུ་མིན་ཏེ། ཅི་རིགས་པར་ཤེས་རབ་དང་སྐྱོ་བ་
མེད་པའི་ཕྱིར། ཞེས་གསུངས་པའི་ཕྱིར། ཟེར་ན། མ་ཁྱབ་སྟེ། དེ་སྐབས་
འདིར་ཁས་ལེན་མི་རིགས་པའི་ཕྱིར། ཁ་ཅིག་གིས། སྨོན་སེམས་གསར་དུ་
སྐྱེ་བའི་རྟེན་གྱི་གང་ཟག་ཡིན་ན། མི་ཡིན་པས་མ་ཁྱབ་ཀྱང་། འཇུག་སེམས་
གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན། མི་ཡིན་པས་ཁྱབ་ཟེར་ན།
དེ་མི་འཐད་དེ། ལྷའི་རྟེན་ལ་འཇུག་སེམས་གསར་དུ་སྐྱེ་བ་ཡོད་པའི་ཕྱིར་ཏེ། ལྷའི་
རྟེན་ལ་འཇུག་སྡོམ་གསར་དུ་སྐྱེ་བ་ཡོད་པའི་ཕྱིར། དེར་ཐལ། ལྷའི་རྟེན་ཅན་
གྱི་བྱང་སེམས་འཕགས་པ་ཡོད་པའི་ཕྱིར། བྱས་པ་ལ་ཁོ་ན་རེ། ལྷའི་རྟེན་ལ་
172



འཇུག་སྡོམ་གསར་དུ་སྐྱེ་བ་མེད་པར་ཐལ། འཇུག་སྡོམ་གསར་དུ་སྐྱེ་བའི་རྟེན་
ཅན་གྱི་གང་ཟག་ཡིན་ན། མི་ཡིན་དགོས་པའི་ཕྱིར། དེར་ཐལ། འཇུག་སྡོམ་
རྒྱུད་ལྡན་གྱི་གང་ཟག་ཡིན་ན། མི་ཡིན་དགོས་པའི་ཕྱིར། དེར་ཐལ། དེ་ཡིན་
ན་སོ་ཐར་གྱི་སྡོམ་པ་རྒྱུད་ལྡན་གྱི་གང་ཟག་ཡིན་དགོས། དེ་ཡིན་ན། མི་ཡིན་
དགོས་པའི་ཕྱིར། དང་པོ་གྲུབ་སྟེ། ལམ་སྒྲོན་ལས། སོ་སོར་ཐར་བ་རིགས་
བདུན་གྱི། །རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་
ཡི༑ ༑ སྐལ་བ་ཡོད་ཀྱི་གཞན་དུ་མིན། །ཞེས་གསུངས་པའི་ཕྱིར། ཟེར་ན།
མ་ཁྱབ་སྟེ། དེ་ནི་འཇུག་སྡོམ་གསར་དུ་སྐྱེ་བའི་རྟེན་ཁྱད་པར་ཅན་གྱི་དབང་དུ་
བྱས་པ་ཡིན་པའི་ཕྱིར། དེར་ཐལ། དེའི་འགྲེལ་བར། རྟེན་ཁྱད་པར་ཅན་གྱི་
དབང་དུ་བྱས་ན། ཞེས་གསུངས་པའི་ཕྱིར། གོང་གི་རྟགས་གཉིས་པ་གྲུབ་སྟེ།
མདོ་རྩ་བར། མི་མ་ཡིན་པའི་འགྲོ་བ་དང་། །བྱང་གི་སྒྲ་མི་སྙན་པ་ནི། །སྡོམ་
པའི་ཞིང་ཉིད་མ་ཡིན་ནོ། །ཞེས་གསུངས་པའི་ཕྱིར། ཁ་ཅིག་གིས། འདོད་
སེམས་ལ་བརྟེན་ནས་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་ཟེར་ན། དེ་
མི་འཐད་དེ། ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་
དང་པོའི་ཉེར་བསྡོགས་ཐོབ་པའི་གང་ཟག་ཡིན་དགོས་པའི་ཕྱིར། དེར་ཐལ། རྣམ་
བཤད་ལས། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་བའི་ཞི་ལྷག་ཟུང་
འབྲེལ་གྱིས་ཟིན་པའི་སེམས་དཔའི་རྣལ་འབྱོར་ལམ་ཤེར་ཕྱིན་གྱི་མཚན་ཉིད་དུ་
བཤད་པའི་ཕྱིར། གཞན་ཡང་། རྣམ་རྫོགས་སྦྱོར་བ་ཐོབ་པའི་གང་ཟག་ཡིན་
173



ན༑ ཞི་ལྷག་ཟུང་འབྲེལ་ཐོབ་པའི་གང་ཟག་ཡིན་དགོས་པར་ཐལ། རྣམ་བཤད་
ལས། མཁྱེན་གསུམ་གྱི་རྣམ་པ་ཐམས་ཅད་ཞི་ལྷག་ཟུང་འབྲེལ་གྱི་སྦྱོར་བས་རྣལ་
འབྱོར་བའི་ཉམས་ལེན་དུ་བསྡུས་པ་དེ་མཁྱེན་གསུམ་བསྡུས་བསྒོམ་གྱི་དོན་དུ་བཤད་
པ་ལ་རྒྱུ་མཚན་ཡང་དག་གཅིག་ཡོད་པའི་ཕྱིར། བྱས་པ་ལ་ཁོ་ན་རེ། ལམ་རིམ་
ལས། མི་རྟག་པ་དང་འཁོར་བའི་ཉེས་དམིགས་དང་བྱང་ཆུབ་ཀྱི་སེམས་སྦྱོངས་
པ་ལ། ཡིད་འགྱུར་གྱི་མྱོང་བ་སྐྱེ་བ་ཡང་ཞི་གནས་ལ་རག་ལས་པ་ཆེས་ཧ་ཅང་
ཐལ་བར་འགྱུར་རོ། །ཞེས་གསུངས་པ་མི་འཐད་པར་ཐལ། ཐེག་ཆེན་སེམས་
བསྐྱེད་ཐོབ་པའི་གང་ཟག་ཡིན་ན། ཞི་གནས་ཐོབ་པའི་གང་ཟག་ཡིན་དགོས་པའི་
ཕྱིར་ཟེར་ན། མ་ཁྱབ་སྟེ། ཐེག་ཆེན་སེམས་བསྐྱེད་ལ་རྩོལ་བཅས་ཀྱི་མྱོང་བ་
ཙམ་ཐོན་པ་ལ་ཞི་གནས་ཐོབ་པ་སྔོན་དུ་འགྲོ་མི་དགོས་པ་ལུང་དེའི་དོན་ཡིན་པའི་
ཕྱིར། ཁོ་ན་རེ། ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། བསམ་
གཏན་དང་པོའི་ཉེར་བསྡོགས་ཐོབ་པའི་གང་ཟག་ཡིན་པས་ཁྱབ་པར་ཐལ། ཐེག་
ཆེན་གྱི་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་གྱི་དངོས་གཞི་
སྙོམས་འཇུག་ཐོབ་པས་ཁྱབ་པའི་ཕྱིར། དེར་ཐལ། སྙིང་རྗེ་ཆེན་པོ་ཐོབ་པའི་
གང་ཟག་ཡིན་ན། དེ་ཡིན་དགོས་པའི་ཕྱིར་ཏེ། སྙིང་རྗེ་ཚད་མེད་ཐོབ་པའི་གང་
ཟག་ཡིན་ན། དེ་ཡིན་དགོས་པའི་ཕྱིར། ཟེར་ན། མ་ཁྱབ། མ་གྲུབ་ན། དེར་
ཐལ། ཀུན་བཏུས་ལས། ཕྱི་རོལ་པའམ། ཉན་ཐོས་སམ། བྱང་ཆུབ་སེམས་
དཔའ་ཡང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་
174



མངོན་པར་སྒྲུབ་བོ། །ཞེས་གསུངས་པའི་ཕྱིར། ཁ་ཅིག་གིས། རང་གི་གྲོགས་
སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་དོན་གཉེར་གྱི་འདུན་པ་དང་
མཚུངས་ལྡན་དུ་བྱང་བའི་སེམས་ཁྱད་པར་ཅན་དེ། ཐེག་ཆེན་སེམས་བསྐྱེད་
ཀྱི་མཚན་ཉིད་ཟེར་ན། ཐེག་ཆེན་སེམས་བསྐྱེད་རྒྱུད་ལ་ལྡན་པའི་ལམ་མ་ཞུགས་
ཀྱི་གང་ཟག་ཡོད་པར་ཐལ། མཚན་ཉིད་དེ་རྒྱུད་ལ་ལྡན་པའི་ལམ་མ་ཞུགས་ཀྱི་
གང་ཟག་ཡོད་པའི་ཕྱིར། རྟགས་སླ། འདོད་མི་ནུས་ཏེ། ཐེག་ཆེན་སེམས་
བསྐྱེད་ཡིན་ན། ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར་ཏེ། སེམས་བསྐྱེད་
ཉེར་གཉིས་པོ་གང་རུང་ཡིན་ན། ལམ་ཞུགས་ཀྱི་མཁྱེན་པ་ཡིན་དགོས་པའི་ཕྱིར་
ཏེ༔ དོན་གསལ་ལས། དེ་ལྟར་ན་སེམས་བསྐྱེད་པའི་རབ་ཏུ་དབྱེ་བ་ལས་དང་
པོ་བའི་ས་ནས་བཟུང་སྟེ། སངས་རྒྱས་ཀྱི་སའི་བར་གྱིས་བསྡུས་པ་ཡིན་ནོ། །ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་སེམས་བསྐྱེད་རྒྱུད་ལྡན་
གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། སྨོན་སེམས་རྒྱུད་ལྡན་གྱི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར་ཏེ། སྨོན་སེམས་དོར་བའི་རྩ་ལྟུང་བྱུང་བའི་
ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཟེར་ན། མ་ཁྱབ་སྟེ། འཇུག་སྡོམ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་དེས་སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཐོབ་པར་གྱུར་ཅིག སྙམ་པའི་སེམས་བཏང་ན་སྨོན་སེམས་དོར་
བའི་རྩ་ལྟུང་དུ་འཇོག་པའི་ཕྱིར། ཁ་ཅིག་གིས་གཞན་དོན་དུ་རྫོགས་པའི་བྱང་
ཆུབ་དོན་གཉེར་གྱི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་སེམས་
15



-
-
ཁྱད་པར་ཅན་དེ། ཐེག་ཆེན་སེམས་བསྐྱེད་ཀྱི་མཚན་ཉིད་ཟེར་ན། བྱང་སེམས་
མཐོང་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། རྩ་
བར་འདོད་ན། དེ་ཆོས་ཅན། ཁྱོད་གཞན་དོན་དུ་རྫོགས་པའི་བྱང་ཆུབ་དོན་
གཉེར་གྱི་འདུན་པ་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། གཞན་དོན་དུ་རྫོགས་པའི་བྱང་ཆུབ་དོན་
གཉེར་གྱི་འདུན་པ་རྒྱུད་ལ་ལྡན་པའི་གང་ཟག་ཡིན་ན། ཁྱོད་རྒྱུད་ལ་ལྡན་པའི་
གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན། བྱང་སེམས་
ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ།
ཁ་ཅིག་གིས། རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་
ལ་དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གྱི་གཙོ་བོའི་
ཡིད་ཀྱི་རྣམ་རིག་དེ། ཐེག་ཆེན་སེམས་བསྐྱེད་ཀྱི་མཚན་ཉིད་ཟེར་ན། སངས་
རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་
ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
ཁྱབ་པ་ཁས། མ་གྲུབ་ན། དེར་ཐལ། རང་གི་གྲོགས་སུ་གྱུར་བའི་གཞན་དོན་
དུ་རྫོག་པའི་བྱང་ཆུབ་ལ་དམིགས་པའི་འདུན་པ་དང་མཚུངས་ལྡན་དུ་བྱུང་བ་གང་
ཞིག ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་ཡིན་པའི་ཕྱིར། རྟགས་གཉིས་
ཀ་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་གཙོ་སེམས་ཡིན་པའི་ཕྱིར། རྩ་



བར་འདོད་ན། ཐེག་ཆེན་གྱི་རྟོགས་རིགས་སུ་གནས་པར་ཐལ། འདོད་པའི་
ཕྱིར། འདོད་ན་སླ། ཁ་ཅིག་གིས། མཚན་ཉིད་དེ་གང་ཞིག ཐབས་ཁྱད་
པར་ཅན་གྱི་རྟོགས་རིགས་སུ་གནས་པ་དེ། ཐེག་ཆེན་སེམས་བསྐྱེད་ཀྱི་མཚན་
ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དང་། མཚུངས་
ལྡན་དུ་བྱུང་བའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། ཁྱབ་པ་ཁས། རྟགས་དང་པོ་དེར་ཐལ། རང་གི་གྲོགས་སུ་
གྱུར་བའི་གཞན་དོན་དུ་རྫོགས་བྱང་ལ་དམིགས་པའི་འདུན་པ་དང་མཚུངས་ལྡན་
དུ་བྱུང་བ་གང་ཞིག ཐེག་ཆེན་གཙོ་བོའི་ཡིད་ཀྱི་རྣམ་རིག་ཡིན་པའི་ཕྱིར། རྟགས་
གཉིས་ཀ་གྲུབ་སྟེ། སངས་རྒྱས་འཕགས་པའི་རྒྱུད་ཀྱི་གཙོ་སེམས་ཡིན་པའི་ཕྱིར།
རྩ་རྟགས་གཉིས་པ་མ་གྲུབ་ན། དེ་ཐབས་ཁྱད་པར་ཅན་གྱི་རྟོགས་རིགས་སུ་གནས་
པར་ཐལ། སངས་རྒྱས་འཕགས་པའི་ཐུགས་རྒྱུད་ཀྱི་སྙིང་རྗེ་ཆེན་པོ་ཐབས་ཁྱད་
པར་ཅན་གྱི་རྟོགས་རིགས་སུ་གནས་པའི་ཕྱིར། རྩ་བར་འདོད་ན། སངས་
རྒྱསའཕགས་པའི་ཐུགས་རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་ན། ཐེག་ཆེན་
སེམས་བསྐྱེད་ཡིན་དགོས་པར་ཐལ། དེ་ཐེག་ཆེན་སེམས་བསྐྱེད་ཡིན་པའི་ཕྱིར། །
འདོད་ན་སླ། ཁ་ཅིག་གིས། སངས་རྒྱས་ཐོབ་པར་འདོད་པའི་བསམ་པའི་རིགས་
འདྲ་མཚན་ཉིད་པར་གྱུར་བའི་སེམས་བསྐྱེད་དེ། ཐེག་ཆེན་སེམས་སྐྱེད་ཀྱི་མཚན་
ཉིད། རང་གི་དམིགས་ཡུལ་དུ་གྱུར་བའི་སངས་རྒྱས་དང་ཀུན་རྫོབ་ཀྱི་གཞི་མཐུན་
ཡོད་པའི་སེམས་བསྐྱེད་དེ་ཐེག་ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད། རང་
177



གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་
པ་དང་མཚུངས་ལྡན་དུ་བྱུང་བའི་ཐེག་ཆེན་གཙོ་བོའི་ཡིད་ཀྱི་རྣམ་རིག་དེ། སྤྱོད་
པའི་རྟེན་དུ་གྱུར་བའི་ཐེག་ཆེན་སེམས་བསྐྱེད་ཀྱི་མཚན་ཉིད་ཡིན། དེས་ན་ཐེག་
ཆེན་སེམས་བསྐྱེད་ཡིན་ན། ཐེག་ཆེན་ཀུན་རྫོབ་སེམས་བསྐྱེད་ཡིན་པས་མ་ཁྱབ་
སྟེ༑ བྱང་སེམས་ཚོགས་ལམ་པའི་རྒྱུད་ཀྱི་གཞན་དོན་དུ་རང་བཞིན་རྣམ་དག་
གི་ཆར་གྱུར་བའི་ངོ་བོ་ཉིད་སྐུ་ཐོབ་པར་འདོད་པའི་འདོད་པ་དང་མཚུངས་ལྡན་
དུ་བྱུང་བའི་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་སེམས་བསྐྱེད་ཡིན་ཀྱང་།
ཐེག་ཆེན་ཀུན་རྫོབ་སེམས་བསྐྱེད་མ་ཡིན་པའི་ཕྱིར། ཟེར་ན། ཐེག་ཆེན་སེམས་
བསྐྱེད་ཡིན་ན། སངས་རྒྱས་ཐོབ་པར་འདོད་པའི་བསམ་པའི་རིགས་འདྲ་ཕྱི་མ་
ཡིན་དགོས་པར་ཐལ། དེ་ཡིན་ན། སངས་རྒྱས་ཐོབ་པར་འདོད་པའི་བསམ་
པའི་རིགས་འདྲ་མཚན་ཉིད་པ་ཡིན་དགོས་པ་གང་ཞིག དེ་ཡིན་ན། སངས་
རྒྱས་ཐོབ་པར་འདོད་པའི་བསམ་པའི་རིགས་འདྲ་སྔ་མ་མ་ཡིན་དགོས་པའི་ཕྱིར།
དང་པོ་དངོས། གཉིས་པ་མ་གྲུབ་ན། འབུད། འདོད་ན། སངས་རྒྱས་ཐོབ་
པར་འདོད་པའི་བསམ་པའི་རྒྱུར་གྱུར་བའི་ཐེག་ཆེན་སེམས་བསྐྱེད་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེ་ཡོད་པའི་ཕྱིར།
དེར་ཐལ། སངས་རྒྱས་ཐོབ་པར་འདོད་པའི་བསམ་པའི་རྒྱུར་གྱུར་བའི་རྣམ་མཁྱེན་
ཡོད་པའི་ཕྱིར། འདོད་ན། དེའི་འབྲས་བུ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། དེའི་རྒྱུ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། སངས་
178



རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡིད་
ཀྱི་རྣམ་ཤེས་ཆོས་ཅན། སྤྱོད་པའི་རྟེན་དུ་གྱུར་བའི་ཐེག་ཆེན་སེམས་བསྐྱེད་ཡིན་
པར་ཐལ། རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་
དམིགས་པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་གཙོ་བོའི་ཡིད་
ཀྱི་རྣམ་རིག་ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་རྟོགས་རིགས་སུ་
གནས་པར་ཐལ་ལོ། །ཡང་བྱང་སེམས་ཚོགས་ལམ་པའི་རྒྱུད་ཀྱི་གཞན་དོན་དུ་
རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཐོབ་པར་འདོད་པའི་འདུན་
པ་དང་མཚུངས་ལྡན་དུ་བྱུང་བའི་ཐེག་ཆེན་སེམས་བསྐྱེད་དེ། སྤྱོད་པའི་རྟེན་དུ་
གྱུར་བའི་ཐེག་ཆེན་སེམས་བསྐྱེད་ཡིན་པར་ཐལ། དེ་ཐེག་ཆེན་སེམས་བསྐྱེད་
ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། རང་གི་གྲོགས་སུ་
གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་
མཚུངས་ལྡན་དུ་བྱུང་བའི་ཐེག་ཆེན་གྱི་གཙོ་བོའི་ཡིད་ཀྱི་རྣམ་རིག་ཡིན་པར་ཐལ།
འདོད་པའི་ཕྱིར། རྟགས་ཁྱབ་ཁས། འདོད་ན། དེ་ཆོས་ཅན། རྫོགས་པའི་
བྱང་ཆུབ་དེ་ཁྱོད་ཀྱི་དམིགས་ཡུལ་ཡིན་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། རང་གི་དམིགས་ཡུལ་དུ་གྱུར་བའི་སངས་རྒྱས་དང་ཀུན་
རྫོབ་ཀྱི་གཞི་མཐུན་ཡོད་པར་ཐལ། རྫོགས་པའི་བྱང་ཆུབ་དེ་ཁྱོད་ཀྱི་དམིགས་
ཡུལ་དུ་གྱུར་བའི་སངས་རྒྱས་དང་ཀུན་རྫོབ་ཀྱི་གཞི་མཐུན་ཡིན་པའི་ཕྱིར་ཏེ། དེ་
ཁྱོད་ཀྱི་དམིགས་ཡུལ་གང་ཞིག དེ་སངས་རྒྱས་དང་ཀུན་རྫོབ་ཀྱི་གཞི་མཐུན་
179



ཡིན་པའི་ཕྱིར། གཉིས་པ་དེར་ཐལ། དེ་སངས་རྒྱས་གང་ཞིག དེ་ཀུན་རྫོབ་
ཡིན་པའི་ཕྱིར། རྟགས་སླ། འདོད་ན། དེ་ཆོས་ཅན། ཁྱོད་ཐེག་ཆེན་ཀུན་རྫོབ་
སེམས་བསྐྱེད་ཡིན་པར་ཐལ། ཁྱོད་རང་གི་དམིགས་ཡུལ་དུ་གྱུར་བའི་སངས་
རྒྱས་དང་ཀུན་རྫོབ་ཀྱི་གཞི་མཐུན་ཡོད་པར་གྱུར་བའི་ཐེག་ཆེན་སེམས་བསྐྱེད་ཡིན་
པའི་ཕྱིར། འཁོར་གསུམ། གཞན་ཡང་། དེ་ཆོས་ཅན། ཁྱོད་གཞན་དོན་དུ་
ངོ་བོ་ཉིད་སྐུ་ཡུལ་དུ་བྱེད་པའི་བློ་ཡིན་པར་ཐལ། ཁྱོད་གཞན་དོན་དུ་རང་བཞིན་
རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཡུལ་དུ་བྱེད་པའི་བློ་ཡིན་པའི་ཕྱིར། རྟགས་
ཁས། འདོད་ན་སོང་། དེ་ཆོས་ཅན། ངོ་བོ་ཉིད་སྐུ་དེ་ཁྱོད་ཀྱི་དམིགས་ཡུལ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དམིགས་
ཡུལ་དུ་གྱུར་བའི་སངས་རྒྱས་དང་། ཀུན་རྫོབ་ཀྱི་གཞི་མཐུན་ཡོད་པར་ཐལ།
ངོ་བོ་ཉིད་སྐུ་དེ་ཁྱོད་ཀྱི་དམིགས་ཡུལ་དུ་གྱུར་བའི་སངས་རྒྱས་དང་། ཀུན་རྫོབ་
ཀྱི་གཞི་མཐུན་ཡིན་པའི་ཕྱིར། མ་གྲུབ་ན། དེར་ཐལ། དེ་ཁྱོད་ཀྱི་དམིགས་
ཡུལ་གང་ཞིག དེ་སངས་རྒྱས་དང་། ཀུན་རྫོབ་ཀྱི་གཞི་མཐུན་ཡིན་པའི་ཕྱིར།
རྟོགས་སླ། འདོད་ན། དེ་ཆོས་ཅན། ཁྱོད་ཐེག་ཆེན་ཀུན་རྫོབ་སེམས་བསྐྱེད་
ཡིན་པར་ཐལ། ཁྱོད་རང་གི་དམིགས་ཡུལ་དུ་གྱུར་བའི་སངས་རྒྱས་དང་། ཀུན་
རྫོབ་ཀྱི་གཞི་མཐུན་ཡོད་པའི་ཐེག་ཆེན་སེམས་བསྐྱེད་ཡིན་པའི་ཕྱིར། འཁོར་
གསུམ། གཞན་ཡང་། དེ་ཆོས་ཅན། ཁྱོད་ཐེག་ཆེན་ཀུན་རྫོབ་སེམས་བསྐྱེད་
ཡིན་པར་ཐལ། ཁྱོད་སེམས་བསྐྱེད་གང་ཞིག ཁྱོད་དོན་དམ་སེམས་བསྐྱེད་
180



མ་ཡིན་པའི་ཕྱིར། དང་པོ་དངོས། གཉིས་པ་མ་གྲུབ་ན། དེར་ཐལ། སོ་སྐྱེའི་
རྒྱུད་ཀྱི་སེམས་བསྐྱེད་ཡིན་པའི་ཕྱིར། ཁྱབ་སྟེ། རྣམ་བཤད་ལས། དེ་ནི་མཐོང་
ལམ་ཐོབ་པ་ཡན་ཆད་ན་ཡོད་ཀྱི་སོ་སོ་སྐྱེ་བོ་ལ་མེད་དོ། །ཞེས་གསུངས་པའི་ཕྱིར།
རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་
འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་ལམ་གྱི་འཇུག་སྒོར་གྱུར་བའི་
ཐེག་ཆེན་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་སེམས་བསྐྱེད་ཀྱི་མཚན་ཉིད་
ཟེར་ན། སངས་རྒྱས་འཕགས་པའི་རྒྱུད་ཀྱི་སེམས་བསྐྱེད་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས། རྟགས་སླ། འདོད་ན། དེ་
ཆོས་ཅན། ཁྱོད་ཐེག་ཆེན་ལམ་གྱི་འཇུག་སྒོ་ཡིན་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། ཐེག་ཆེན་ལམ་དུ་ཞུགས་མ་ཐག་ཏུ་ཁྱོད་ཐོབ་པའི་གང་
ཟག་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་རྣམ་མཁྱེན་
ཡིན་པའི་ཕྱིར། ཁོ་ན་རེ། དེ་ཐེག་ཆེན་ལམ་གྱི་འཇུག་སྒོ་ཡིན་པར་ཐལ། སངས་
རྒྱས་འཕགས་པའི་རྒྱུད་ཀྱི་ཐེག་ཆེན་ལམ་གྱི་འཇུག་སྒོ་ཡོད་པའི་ཕྱིར་ཏེ། དེའི་
རྒྱུད་ལ་ཐེག་ཆེན་ལམ་གྱི་འཇུག་སྒོ་ཡོད་པའི་ཕྱིར་ཟེར་ན། སངས་རྒྱས་འཕགས་
པའི་རྒྱུད་ཀྱི་འདིར་བསྟན་ཡང་དག་མཐའ་ཡོད་པར་ཐལ། དེའི་རྒྱུད་ལ་འདིར་
བསྟན་ཡང་དག་མཐའ་ཡོད་པའི་ཕྱིར། ཁྱབ་པ་འགྲིག ཁ་ཅིག་གིས། ཆོ་
གས་མ་བླངས་པའི་སེམས་བསྐྱེད་སྨོན་པ་སེམས་བསྐྱེད་ཀྱི་མཚན་ཉིད། ཆོ་གས་
བླངས་པའི་སེམས་བསྐྱེད་དེ། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། དེ་
181



མི་འཐད་པར་ཐལ། སྨོན་སེམས་ལེན་པའི་ཆོ་ག་ཡོད་པའི་ཕྱིར། དེར་ཐལ།
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །ཞེས་པ་འདི་སྨོན་སེམས་
ལེན་པའི་ཆོ་ག་ཡིན་པའི་ཕྱིར། ཁ་ཅིག་གིས། འཇུག་སྡོམ་མ་ཐོབ་པའི་སེམས་
བསྐྱེད་དེ། སྨོན་པ་སེམས་བསྐྱེད་ཀྱི་མཚན་ཉིད། འཇུག་སྡོམ་ཐོབ་པའི་སེམས་
བསྐྱེད་དེ། འཇུག་པ་སེམས་བསྐྱེད་ཀྱི་མཚན་ཉིད་ཟེར་ན། འཇུག་སྡོམ་ཐོབ་
ལ་ཉམས་པའི་བྱང་སེམས་ཚོགས་ལམ་པའི་རྒྱུད་ཀྱི་སེམས་བསྐྱེད་ཆོས་ཅན།།
མཚོན་བྱ་དེར་ཐལ། མཚན་ཉིད་དེའི་ཕྱིར། ཁྱབ་པ་ཁས། དེར་ཐལ། ཆོས
ཅན་དེའི་ཕྱིར། རྩ་བར་འདོད་ན། འཇུག་སྡོམ་ཐོབ་ལ་མ་ཉམས་པའི་གང་ཟག་
གི་རྒྱུད་ཀྱི་སེམས་བསྐྱེད་ཡིན་པར་ཐལ། འདོད་པའི་ཕྱིར། བྱས་པ་ལ་ཁོ་ན་
རེ༑ འཇུག་སྡོམ་ཐོབ་ལ་ཉམས་པའི་བྱང་སེམས་ཚོགས་ལམ་པ་དེ་འཇུག་སྡོམ་
ཐོབ་པའི་གང་ཟག་ཡིན་པར་ཐལ། དེའི་རྒྱུད་ཀྱི་སེམས་བསྐྱེད་དེ། འཇུག་སྡོམ་
ཐོབ་པའི་སེམས་བསྐྱེད་ཡིན་པའི་ཕྱིར། རྟགས་ཁས། འདོད་ན། འཇུག་སྡོམ་
ཐོབ་མྱོང་བའི་གང་ཟག་ཡིན་ན། འཇུག་སྡོམ་ཐོབ་པས་ཁྱབ་པར་ཐལ། འདོད་
པའི་ཕྱིར། ཟེར་ན། མ་ཁྱབ། འདོད་ན། སོ་ཐར་གྱི་སྡོམ་པ་ཐོབ་མྱོང་བའི་
གང་ཟག་ཡིན་ན། དེ་ཐོབ་པས་ཁྱབ་པ་དང་། བསམ་གཏན་གྱི་དངོས་གཞི་སྙོམས་
འཇུག་ཐོབ་མྱོང་བའི་གང་ཟག་ཡིན་ན། དེ་ཐོབ་པས་ཁྱབ་པར་ཐལ་ལོ། །འདོད་
ན་སླ། ཡང་ཁོ་ན་རེ། དེ་ཆོས་ཅན། ཁྱོད་འཇུག་སྡོམ་ཐོབ་པའི་གང་ཟག་མ་
ཡིན་པར་ཐལ། ཁྱོད་དེ་ཐོབ་དགོས་ཀྱི་གང་ཟག་ཡིན་པའི་ཕྱིར། ཟེར་ན། མ་
182.



ཁྱབ། ཁ་ཅིག་གིས། ས་མ་ཐོབ་པའི་སེམས་བསྐྱེད་དེ། སྨོན་པ་སེམས་བསྐྱེད་
ཀྱི་མཚན་ཉིད། ས་ཐོབ་པའི་སེམས་བསྐྱེད་དེ། འཇུག་པ་སེམས་བསྐྱེད་ཀྱི་མཚན་
ཉིད་ཟེར་ན། དེ་མི་འཐད་པར་ཐལ། བྱང་སེམས་སོ་སྐྱེའི་རྒྱུད་ལ་འཇུག་སེམས་
ཡོད་པའི་ཕྱིར་ཏེ། དེའི་རྒྱུད་ལ་འཇུག་སྡོམ་ཡོད་པའི་ཕྱིར་ཏེ། བསླབ་བཏུས་
ལས། སྤྱིར་སར་མ་ཆུད་པ་རྣམས་ལ་ཡང་བྱང་ཆུབ་སེམས་དཔའི་སྡོམ་པའི་དབང་
དུ་བྱས་པ་ཡོད་དམ་ཞེས་ན་ཡོད་པར་རིག་པར་བྱའོ། །ཞེས་གསུངས་པའི་ཕྱིར།
ཁ་ཅིག་གིས། ཐེག་ཆེན་སེམས་བསྐྱེད་གང་ཞིག སྤྱོད་པ་ཉམས་ལེན་གྱི་བྱ་
བས་མ་ཟིན་པ་དེ། སྨོན་པ་སེམས་བསྐྱེད་ཀྱི་མཚན་ཉིད། དེ་གང་ཞིག སྤྱོད་
པ་ཉམས་ལེན་གྱི་བྱ་བས་ཟིན་པ་དེ། འཇུག་པ་སེམས་བསྐྱེད་ཀྱི་མཚན་ཉིད་ཟེར་
ན༑ ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་སེམས་བསྐྱེད་ཆོས་
ཅན། སྤྱོད་པ་ཉམས་ལེན་གྱི་བྱ་བས་མ་ཟིན་པར་ཐལ། སྨོན་པ་སེམས་བསྐྱེད་
ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བྱང་སེམས་འཕགས་
པའི་རྒྱུད་ལ་སྨོན་པ་སེམས་བསྐྱེད་ཡོད་པའི་ཕྱིར་ཏེ། རྣམ་བཤད་ལས། སྨོན་
སེམས་ནི་ཚོགས་ལམ་ནས་བཟུང་སྟེ་ས་ཐོབ་ནས་ཀྱང་ཁས་བླངས་པ་ལ་ཉེས་པ་
མེད་པར་མངོན་ཏེ། ས་ཐོབ་ནས་སྟོང་བ་ཉིད་ཀྱི་དོན་མངོན་སུམ་དུ་རྟོགས་ཀྱང་།
དེས་དངོས་སུ་མ་ཟིན་པའི་སེམས་བསྐྱེད་སྐབས་དུ་མར་འབྱུང་བའི་ཕྱིར་རོ། །ཞེས་
གསུངས་པའི་ཕྱིར། འདོད་ན། དེ་ཆོས་ཅན། སྤྱོད་པ་ཉམས་ལེན་གྱི་བྱ་བས་
ཟིན་པར་ཐལ། ཐེག་ཆེན་འཕགས་པའི་རྒྱུད་ཀྱི་སེམས་བསྐྱེད་ཡིན་པའི་ཕྱིར།
183



ཁྱབ་སྟེ། འཇུག་པའི་ཊཱིཀ་ཆེན་ལས། ས་ཐོབ་ན་སེམས་བསྐྱེད་སྤྱོད་པ་དང་བྲལ་
བ་མི་སྲིད་ལ། ཞེས་གསུངས་པའི་ཕྱིར། ཁ་ཅིག་གིས། ཐེག་ཆེན་སེམས་བསྐྱེད་
གང་ཞིག སྤྱོད་པ་ཉམས་ལེན་གྱི་བྱ་བ་མངོན་གྱུར་བས་ཟིན་པ་དེ། འཇུག་པ་
སེམས་བསྐྱེད་ཀྱི་མཚན་ཉིད། དེ་གང་ཞིག སྤྱོད་པ་ཉམས་ལེན་གྱི་བྱ་བ་མངོན་
གྱུར་བས་མ་ཟིན་པ་དེ། སྨོན་པ་སེམས་ཀྱི་མཚན་ཉིད་ཟེར་ན། ཐེག་ཆེན་གྱི་
མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཐེག་ཆེན་
ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། སྨོན་པ་སེམས་བསྐྱེད་
ཡིན་པའི་ཕྱིར། རྟགས་བསྒྲུབས་ཟིན། འདོད་ན། དེ་ཆོས་ཅན། སྤྱོད་པ་
ཉམས་ལེན་གྱི་བྱ་བ་མངོན་གྱུར་བས་ཟིན་པར་ཐལ། ཁྱོད་ཤེར་ཕྱིན་ཉམས་ལེན་
གྱི་བྱ་བ་མངོན་གྱུར་བས་ཟིན་པའི་ཕྱིར། དེ་དེར་ཐལ། དེའི་རྒྱུད་ལ་ཤེར་ཕྱིན་
ཉམས་ལེན་གྱི་བྱ་བ་མངོན་གྱུར་དུ་ཡོད་པའི་ཕྱིར་ཏེ། ཆོས་ཅན་དེའི་ཕྱིར། ཁ་
ཅིག་གིས། ཐེག་ཆེན་སེམས་བསྐྱེད་གང་ཞིག སྤྱོད་པ་ཉམས་ལེན་གྱི་བྱ་བས་
དངོས་སུ་ཟིན་པ་དེ། འཇུག་པ་སེམས་བསྐྱེད་ཀྱི་མཚན་ཉིད། དེ་གང་ཞིག སྤྱོད་
པ་ཉམས་ལེན་གྱི་བྱ་བས་དངོས་སུ་མ་ཟིན་པ་དེ། སྨོན་པ་སེམས་བསྐྱེད་ཀྱི་མཚན་
ཉིད་ཟེར་ན། ཐེག་ཆེན་སེམས་བསྐྱེད་ཆོས་ཅན། མཚོན་བྱ་དང་པོ་དེར་ཐལ།
མཚན་ཉིད་དེའི་ཕྱིར། དང་པོ་སླ། གཉིས་པ་མ་གྲུབ་ན། དེ་ཆོས་ཅན། སྨོན་
སེམས་ཡིན་པར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་དངོས།
རྩ་བར་འདོད་ན། དེ་ཆོས་ཅན། སྨོན་སེམས་མ་ཡིན་པར་ཐལ། འཇུག་སེམས་
184



ཡིན་པའི་ཕྱིར། ཁ་ཅིག་གིས། ཐེག་ཆེན་མཐོང་ལམ་བར་ཆད་མེད་ལམ་ལ་
གནས་པའི་སེམས་དཔའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་མེད་ཟེར་ན།
ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་
ཤེས་པ་ཡིན་ན། ཐེག་ཆེན་མཐོང་ལམ་བར་ཆད་མེད་ལམ་ཡིན་དགོས་པར་ཐལ།
དམ་བཅའ་དེའི་ཕྱིར། འདོད་ན། ཐེག་ཆེན་མཐོང་ལམ་བར་ཆད་མེད་ལམ་
ཉམས་སུ་མྱོང་བའི་ཤེས་པ་ཆོས་ཅན། དེར་ཐལ། དེའི་ཕྱིར། གཞན་ཡང་།
དེའི་རྒྱུད་ཀྱི་མཁྱེན་པ་ཡིན་ན། དེ་ཡིན་དགོས་པར་ཐལ། དམ་བཅའ་དེའི་ཕྱིར།
འདོད་མི་ནུས་ཏེ། དེའི་རྒྱུད་ལ་གཞི་ཤེས་ཡོད་པའི་ཕྱིར་ཏེ། དེ་འཕགས་པ་ཡིན་
པའི་ཕྱིར། ཁྱབ་སྟེ། རྣམ་བཤད་ལས། གཞི་ཤེས་ཀྱི་ས་མཚམས་ནི། འཕགས་
པ་མཐའ་དག་ལའོ། །ཞེས་གསུངས་པའི་ཕྱིར། གཞན་ཡང་། དེ་མི་འཐད་
པར་ཐལ། དེའི་རྒྱུད་ལ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་
པ་ཡོད་པའི་ཕྱིར་ཏེ། རང་རྒྱལ་གྱི་མཐོང་ལམ་བར་ཆད་མེད་ལམ་ལ་གནས་
པའི་རང་རྒྱལ་ཀྱི་རྒྱུད་ལ་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་
པ་ཡོད་པའི་ཕྱིར། རྟགས་གསལ། སྐབས་གཉིས་པར་སྒྲུབ། གཞན་ཡང་།
དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ། རྒྱུན་མཐའི་བར་ཆད་མེད་
ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་སེམས་བསྐྱེད་ཡོད་པའི་ཕྱིར།
དེར་ཐལ། དེའི་རྒྱུད་ལ་ཐབས་ཤེས་གཉིས་སུ་ཕྱེ་བའི་ཐབས་ཡོད་པའི་ཕྱིར། དེར་
ཐལ། དེའི་རྒྱུད་ལ་ཚོགས་གཉིས་སུ་ཕྱེ་བའི་བསོད་ནམས་ཀྱི་ཚོགས་ཡོད་པའི་
185



ཕྱིར། དེར་ཐལ། དེའི་རྒྱུད་ལ་གཟུགས་སྐུ་དངོས་སུ་ཐོབ་བྱེད་ཀྱི་ཐབས་སུ་
གྱུར་བའི་བསོད་ནམས་ཀྱི་ཚོགས་ཡོད་པའི་ཕྱིར། གཞན་ཡང་། དེའི་རྒྱུད་ལ་
ཐེག་ཆེན་སེམས་བསྐྱེད་ཡོད་པར་ཐལ། དེའི་རྒྱུད་ལ་སྙིང་རྗེ་ཆེན་པོ་ཡོད་པའི་
ཕྱིར། དེར་ཐལ། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་
པའི་རྒྱུད་ཀྱི་སེམས་བསྐྱེད་དེ། རང་གི་ཉེར་ལེན་དུ་གྱུར་བའི་སྙིང་རྗེ་ཆེན་པོ་ལ་
བརྟེན་ནས་བྱུང་བའི་ཕྱིར་ཏེ། མདོ་སྡེ་རྒྱན་ལས། དེ་ཡི་རྩ་བ་སྙིང་རྗེར་འདོད།།
ཅེས་གསུངས་པའི་ཕྱིར། གཞན་ཡང་། རྒྱུ་འབྲས་མན་ངག་བདུན་གྱི་རྣམ་གཞག་
མི་འཐད་པར་ཐལ། ལྷག་བསམ་རྣམ་དག་ཡིན་ན། རང་གི་དངོས་ཀྱི་ཉེར་ལེན་
དུ་གྱུར་བའི་སྙིང་རྗེ་ཆེན་པོ་ལ་བརྟེན་ནས་བྱུང་བས་མ་ཁྱབ། ཐེག་ཆེན་སེམས་
བསྐྱེད་ཡིན་ན། རང་དངོས་ཀྱི་ཉེར་ལེན་དུ་གྱུར་བའི་ལྷག་བསམ་རྣམ་དག་ལས་
བྱུང་བས་མ་ཁྱབ་པའི་ཕྱིར། དང་པོ་མ་གྲུབ་ན། རྒྱུན་མཐའི་བར་ཆད་མེད་
ལམ་ལ་གནས་པའི་སེམས་དཔའི་རྒྱུད་ལ་སྙིང་རྗེ་ཆེན་པོ་ཡོད་པར་ཐལ། རྣམ་
མཁྱེན་སྐད་ཅིག་དང་པོ་ལ་གནས་པའི་སངས་འཕགས་ཀྱི་རྒྱུད་ཀྱི་ལྷག་བསམ་རྣམ་
དག་དེ། རང་གི་དངོས་ཀྱི་ཉེར་ལེན་དུ་གྱུར་བའི་སྙིང་རྗེ་ཆེན་པོ་ལ་བརྟེན་ནས་
བྱུང་བའི་ཕྱིར། མ་གྲུབ་ན། དེའི་རྒྱུད་ཀྱི་ལྷག་བསམ་རྣམ་དག་ཆོས་ཅན། དེར་
ཐལ། ལྷག་བསམ་རྣམ་དག་ཡིན་པའི་ཕྱིར། འཁོར་གསུམ། ཕྱི་མ་མ་གྲུབ་ན།
དེའི་རྒྱུད་ལ་ལྷག་བསམ་རྣམ་དག་ཡོད་པར་ཐལ། རྣམ་མཁྱེན་སྐད་ཅིག་དང་
པོ་ལ་གནས་པའི་སངས་རྒྱས་འཕགས་པའི་རྒྱུད་ཀྱི་ཐེག་ཆེན་སེམས་བསྐྱེད་དེ།
186



རང་གི་དངོས་ཀྱི་ཉེར་ལེན་དུ་གྱུར་བའི་ལྷག་བསམ་རྣམ་དག་ལ་བརྟེན་ནས་བྱུང་
བའི་ཕྱིར། མ་གྲུབ་ན། དེའི་རྒྱུད་ཀྱི་ཐེག་ཆེན་སེམས་བསྐྱེད་ཆོས་ཅན། དེར་
ཐལ། ཐེག་ཆེན་སེམས་བསྐྱེད་ཡིན་པའི་ཕྱིར། འཁོར་གསུམ། གཞན་ཡང་།
ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་
ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་མེད་པར་ཐལ། དེའི་རྒྱུད་ལ་ཐེག་
ཆེན་ཀུན་རྫོབ་སེམས་བསྐྱེད་མེད་པའི་ཕྱིར། རྟགས་ཁས། འདོད་ན། ཁྱོད་ཀྱི་
རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་མེད་པར་ཐལ། ཁྱོད་ཆོས་
ཉིད་ལ་རྩེ་གཅིག་ཏུ་མཉམ་པར་བཞག་པའི་སེམས་དཔའ་ཡིན་པའི་ཕྱིར། ཞེས་
པའི་ཐལ་འགྱུར་ལ་ཁྱབ་པ་ཡོད་པར་ཐལ། འདོད་པའི་ཕྱིར། འདོད་ན། དམན་
ལམ་སྔོན་དུ་མ་སོང་བའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་
ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་གནས་པའི་བྱང་སེམས་སྦྱོར་ལམ་པ་
ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་རྒྱུད་ལ་
ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་ཡོད་པར་ཐལ། ཁྱོད་ཀྱི་རྒྱུད་ལ་སྟོང་
ཉིད་ཀྱི་དོན་སྤྱི་དངོས་ཡུལ་དུ་བྱེད་པའི་མཁྱེན་པ་ཡོད་པའི་ཕྱིར་ཏེ། ཁྱོད་སྟོང་
ཉིད་དོན་སྤྱིའི་ཚུལ་གྱིས་རྟོགས་པའི་སེམས་དཔའ་ཡིན་པའི་ཕྱིར། གཞན་ཡང་།
དེའི་རྒྱུད་ལ་ཀུན་རྫོབ་དངོས་ཡུལ་དུ་བྱེད་པའི་མཁྱེན་པ་ཡོད་པར་ཐལ། དེའི་
རྒྱུད་ལ་འདུས་བྱས་མི་རྟག་པ་དངོས་ཡུལ་དུ་བྱེད་པའི་མཁྱེན་པ་ཡོད་པའི་ཕྱིར།
དེར་ཐལ། དེ་འདུས་བྱས་མི་རྟག་པར་འདོད་པའི་གང་ཟག་ཡིན་པའི་ཕྱིར་ཏེ།
187



དེ་ནང་པའི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར།
བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་
སེམས་དཔའ་ཆོས་ཅན། ཁྱོད་ངག་སྨྲ་བའི་གང་ཟག་ཡིན་པར་ཐལ། ཁྱོད་གྲུབ་
མཐའ་སྨྲ་བའི་གང་ཟག་ཡིན་པའི་ཕྱིར། རྟགས་ཁས། འདོད་ན། མཐོང་ལམ་
བར་ཆད་མེད་ལམ་ལ་གནས་བཞིན་པའི་ངང་ནས་ངག་སྨྲ་བ་ཡོད་པར་ཐལ།
འདོད་པའི་ཕྱིར། ཟེར་ན། མ་ཁྱབ་སྟེ། ཆོས་ཉིད་ལ་རྩེ་གཅིག་ཏུ་མཉམ་པར་
བཞག་པའི་གང་ཟག་ཡིན་ན། ངག་སྨྲ་བའི་གང་ཟག་མ་ཡིན་དགོས་པར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་པ་ཡིན་ན། ངག་སྨྲ་བའི་གང་ཟག་
མ་ཡིན་དགོས་པའི་ཕྱིར། རྟགས་ས༑ འདོད་ན། ཆོས་ཉིད་ལ་རྩེ་ཀརིགས་ལྟ་
མཉམ་པར་བཞག་པའི་འཕགས་པ་ཐོགས་མེད་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན། ངག་སྨྲ་བའི་གང་
ཟག་ཡིན་པར་ཐལ། ནང་པའི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར། དེར་
ཐལ། འཕགས་པ་ཐོགས་མེད་ཡིན་པའི་ཕྱིར། གཞན་ཡང་། དེའི་རྒྱུད་ལ་
བྱང་ཆུབ་ཀྱི་སེམས་ཡོད་པར་ཐལ། དེའི་རྒྱུད་ལ་བྱང་སེམས་ཀྱི་སྡོམ་པ་ཡོད་
པའི་ཕྱིར། དེར་ཐལ། དེའི་རྒྱུད་ལ་འཇུག་སྡོམ་ཡོད་པའི་ཕྱིར་ཏེ། དེ་བྱང་
འཕགས་ཡིན་པའི་ཕྱིར། གཞན་ཡང་། དེའི་རྒྱུད་ལ་བྱང་ཆུབ་ཀྱི་སེམས་ཡོད་
པར་ཐལ། དེའི་རྒྱུད་ལ་སྤོང་སེམས་ཡོད་པའི་ཕྱིར། མ་གྲུབ་ན། དེའི་རྒྱུད་ལ་
སྤོང་སེམས་ཡོད་པར་ཐལ། དེའི་རྒྱུད་ལ་བྱང་སེམས་ཀྱི་སྡོམ་པ་ཡོད་པའི་ཕྱིར།
188



ཁྱབ་སྟེ། བྱང་སེམས་ཀྱི་སྡོམ་པ་ཡིན་ན། སྤོང་སེམས་ཡིན་དགོས་པའི་ཕྱིར་
ཏེ༑ སོ་ཐར་ཀྱི་སྡོམ་པ་ཡིན་ན། སྤོང་སེམས་ཡིན་དགོས་པའི་ཕྱིར་ཏེ། རྣམ་
བཤད་ལས། སོ་སོར་ཐར་བའི་སྡོམ་པ་ལ་ནི་གཞན་ལ་གནོད་པ་གཞི་བཅས་སྤོང་
བའི་སེམས་པའི་ཐུན་མོང་མ་ཡིན་པའི་ཡན་ལག་གོ། །ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། དགེ་སློང་གི་སྡོམ་པ་དེ་སྤོང་བའི་སེམས་པ་དང་། སྤོང་
བའི་སེམས་ཀྱི་ས་བོན་གཉིས་ཀའི་སྟེང་ནས་འཇོག་པ་ལུང་དེའི་དོན་ཡིན་པའི་ཕྱིར།
ཟེར་ན། ལྷའི་རྟེན་ལ་དགེ་སློང་གི་སྡོམ་པ་ཡོད་པར་ཐལ། དེའི་རྟེན་ལ་དགེ་
སློང་གི་སྡོམ་པའི་ས་བོན་ཡོད་པ་གང་ཞིག ལུང་དོན་འཆད་ཚུལ་དེ་འཐད་
པའི་ཕྱིར། ཕྱི་མ་དངོས། དང་པོ་དང་གསལ་བ་སླ། དེ་ལ་ཁོ་ན་རེ། སེམས་
ཅན་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྒྱུད་ཐ་དད་པ་གཉིས་གཅིག་ཆར་
དུ་འབྱུང་བ་ཡོད་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་
པའི་སེམས་དཔའི་རྒྱུད་ལ། སྟོང་ཉིད་མངོན་སུམ་དུ་རྟོགས་པའི་ཡིད་ཀྱི་རྣམ་
པར་ཤེས་པ་དང་། ཐེག་ཆེན་ཀུན་རྫོབ་སེམས་བསྐྱེད་གཉིས་གཅིག་ཆར་དུ་ཡོད་
པའི་ཕྱིར། རྟགས་ཁས། འདོད་ན། མདོ་ལས། སེམས་ཅན་རྣམས་ནི་རྣམ་
པར་ཤེས་པ་རྒྱུད་རེ་རེའོ། །ཞེས་གསུངས་པ་མི་འཐད་པར་ཐལ། འདོད་པའི་
ཕྱིར། ཟེར་ན་མ་ཁྱབ་སྟེ། ལུང་དོན་སྐབས་གཉིས་པར་འཆད་དོ། །སེམས་
ཅན་གཅིག་གི་རྒྱུད་ལ་ཡིད་ཀྱི་རྣམ་པར་ཤེས་པ་རྒྱུད་ཐ་དད་པ་གཉིས་གཅིག་ཆར་
དུ་འབྱུང་བ་ཡོད་པར་ཐལ། བདེན་འཛིན་མངོན་གྱུར་བ་རྒྱུད་ལ་ལྡན་པའི་བྱང་
189



སེམས་སྒོམ་ལམ་པའི་རྒྱུད་ལ་བདེན་འཛིན་དུ་གྱུར་བའི་ཡིད་ཀྱི་རྣམ་པར་ཤེས་
པ་དང་། ཐེག་ཆེན་གྱི་སྒོམ་ལམ་དུ་གྱུར་བའི་ཡིད་ཀྱི་རྣམ་པར་ཤེས་པ་གཉིས་
གཅིག་ཆར་དུ་ཡོད་པའི་ཕྱིར། སྐབས་གཉིས་པར་སྒྲུབ། ཁ་ཅིག་གིས། སེམས་
ཅན་གྱི་རྒྱུད་ལ་ཡིད་ཀྱི་རྣམ་པར་ཤེས་པ་རྫས་ཐ་དད་པ་གཉིས་གཅིག་ཆར་དུ་མངོན་
གྱུར་དུ་སྐྱེ་བ་མེད་པ་དེ་ལུང་དེའི་དོན་ཡིན་ཟེར་ན། དེ་མི་འཐད་པར་ཐལ། གཏོང་
བའི་སེམས་པ་དང་མཚུངས་ལྡན་དུ་བྱུང་བའི་ཡིད་ཀྱི་རྣམ་པར་ཤེས་པ་དང་། ཐེག་
ཆེན་སེམས་བསྐྱེད་གཉིས་གཅིག་ཆར་དུ་མངོན་གྱུར་དུ་རྒྱུད་ལ་ལྡན་པའི་གང་ཟག་
ཡོད་པའི་ཕྱིར། དེར་ཐལ། སྦྱིན་པའི་ཕར་ཕྱིན་ཉམས་ལེན་གྱི་བྱ་བས་དངོས་
སུ་ཟིན་པའི་ཐེག་ཆེན་སེམས་བསྐྱེད་རྒྱུད་ལ་ལྡན་པའི་བྱང་སེམས་འཕགས་པ་དེ།
དེ་གཉིས་ཀ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་པའི་ཕྱིར། དེར་ཐལ།
དེ་གཏོང་བའི་སེམས་དང་ཐེག་ཆེན་སེམས་བསྐྱེད་གཉིས་ཀ་མངོན་གྱུར་དུ་རྒྱུད་
ལ་ལྡན་པའི་གང་ཟག་གང་ཞིག དེ་ཡིན་ན། དེ་གཏོང་བའི་སེམས་དང་མཚུངས་
ལྡན་དུ་བྱུང་བའི་ཡིད་ཀྱི་རྣམ་པར་ཤེས་པ་དང་། ཐེག་ཆེན་སེམས་བསྐྱེད་གཉིས་
ཀ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་དགོས་པའི་ཕྱིར། ཕྱི་མ་འབུད།
དང་པོ་དེར་ཐལ། རྣམ་བཤད་ལས། གཏོང་བའི་སེམས་པ་སྤེལ་བའི་རྣམ་པ་
ཤར་བའི་དུས་ཉིད་ན། རྣམ་མཁྱེན་དོན་གཉེར་གྱི་དྲན་འདུན་དུ་རེ་བ་དངོས་སུ་
ཡོད་པ་ནི་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་དོན་ཡིན་ལ། ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་མཐོང་ལམ་བར་ཆད་མེད་
190



ལམ་ལ་གནས་པའི་སེམས་དཔའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་མངོན་
གྱུར་དུ་ཡོད་པར་ཐལ། དེའི་རྒྱུད་ལ་ཐེག་ཆེན་ཀུན་རྫོབ་སེམས་བསྐྱེད་ཡོད་པའི་
ཕྱིར། ཟེར་ན། མ་ཁྱབ། དེའི་རྒྱུད་ལ་སེམས་ཅན་ཐམས་ཅད་ཀྱི་དོན་དུ་སངས་
རྒྱས་ཐོབ་པར་བྱའོ། །སྙམ་པའི་བློ་ཡོད་ན། དེའི་རྒྱུད་ལ་སེམས་ཅན་ཐམས་
ཅད་ཀྱི་དོན་དུ་སངས་རྒྱས་ཐོབ་པར་བྱའོ། །སྙམ་པའི་བློ་མངོན་གྱུར་དུ་ཡོད་
དགོས་པར་ཐལ། ཁྱོད་ཀྱི་དེ་ལ་ཁྱབ་པ་ཡོད་པའི་ཕྱིར། རྟགས་ཁས། འདོད་
ན༑ རྣམ་བཤད་ལས། ཆོས་ཉིད་ལ་རྩེ་གཅིག་ཏུ་མཉམ་པར་བཞག་བཞིན་པའི་
དུས་ན་གང་ཟག་དེའི་རྒྱུད་ལ་ཐེག་ཆེན་སེམས་བསྐྱེད་ཀྱང་ཡོད་མོད་ཀྱི་སེམས་
ཅན་གྱི་དོན་དུ་སངས་རྒྱས་ཐོབ་པར་བྱའོ། །སྙམ་པའི་བློ་མངོན་གྱུར་དུ་ཡོད་
ག་ལ་དགོས། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་
པ་ལ་ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་ལ་གནས་པའི་སེམས་
དཔའི་རྒྱུད་ལ་ཐེག་ཆེན་སེམས་བསྐྱེད་མངོན་གྱུར་དུ་ཡོད་པར་ཐལ། དེའི་རྒྱུད་
ལ་དེ་དངོས་སུ་ཡོད་པའི་ཕྱིར། དེར་ཐལ། དེའི་རྒྱུད་ཀྱི་ཐེག་ཆེན་སེམས་བསྐྱེད་
དངོས་སུ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་ཐེག་ཆེན་སེམས་བསྐྱེད་
ཆོས་ཅན། ཁྱོད་དངོས་སུ་ཡོད་པར་ཐལ། ཁྱོད་དངོས་སུ་སྐྱེས་པའི་ཕྱིར། ཟེར་
ན༑ སྒྲ་ཆོས་ཅན། ཁྱོད་འབྱུང་བ་ཡིན་པར་ཐལ། རང་རྒྱུད་ལས་འབྱུང་བ་
ཡིན་པའི་ཕྱིར། ཁྱབ་པ་འགྲིག རྟགས་གསལ་སླ། གཞན་ཡང་། མཛོད་
ལས། འགོག་པ་དང་པོ་མི་ནང་དུ། །ཞེས་གསུངས་པ་མི་འཐད་པར་ཐལ། ཁམས་
191



གོང་གི་རྟེན་ལ་འགོག་སྙོམས་གསར་དུ་སྐྱེ་བ་ཡོད་པའི་ཕྱིར། དེར་ཐལ། ཁམས་
གོང་གི་རྟེན་ལ་འགོག་སྙོམས་རང་རྒྱུ་ལས་གསར་དུ་སྐྱེ་བ་ཡོད་པའི་ཕྱིར། དེར་
ཐལ། ཁམས་གོང་གི་རྟེན་ཅན་གྱི་གང་ཟག་གི་རྒྱུད་ཀྱི་འགོག་སྙོམས་དེ་རང་རྒྱུ་
ལས་གསར་དུ་སྐྱེས་པ་ཡིན་པའི་ཕྱིར། ཁྱབ་པ་འགྲིག མ་གྲུབ་ན། ཁམས་
གོང་གི་རྟེན་ཅན་གྱི་གང་ཟག་གི་རྒྱུད་ཀྱི་འགོག་སྙོམས་ཆོས་ཅན། རང་རྒྱུ་ལས་
གསར་དུ་སྐྱེས་པ་ཡིན་པར་ཐལ། འདུས་བྱས་ཡིན་པའི་ཕྱིར། གཉིས་པ་རང་
གི་ལུགས་ལ། ཐེག་ཆེན་སེམས་བསྐྱེད་ཀྱི་རྟེན་བཤད་པ་དང་། བརྟེན་པ་ཐེག་
ཆེན་སེམས་བསྐྱེད་བཤད་པ་གཉིས། དང་པོ་ལ། ལུས་རྟེན་དང་། སེམས་
རྟེན་གཉིས། དང་པོ་ལ། སྨོན་སེམས་སྐྱེ་བའི་ལུས་རྟེན་དང་། འཇུག་སེམས་
སྐྱེ་བའི་ལུས་རྟེན་གཉིས། དང་པོ་ནི། སྨོན་སེམས་གསར་དུ་སྐྱེ་བའི་ལུས་རྟེན་
ཡོད་དེ། འགྲོ་བ་རིགས་དྲུག་ཀའི་རྟེན་ལ་སྨོན་སེམས་གསར་དུ་སྐྱེ་བ་ཡོད་པའི་
ཕྱིར། གཉིས་པ་ནི། འཇུག་སེམས་གསར་དུ་སྐྱེ་བའི་ལུས་རྟེན་ཡོད་དེ། འགྲོ་
བ་རིགས་དྲུག་གི་རྟེན་ལ་འཇུག་སེམས་གསར་དུ་སྐྱེ་བ་ཡོད་པའི་ཕྱིར། དེ་ཡོད་
དེ༑ དེའི་རྟེན་ལ་སྨོན་སེམས་གསར་དུ་སྐྱེ་བ་ཡོད་པ་གང་ཞིག རྒྱུ་མཚན་
མཚུངས་པའི་ཕྱིར། དང་པོ་གྲུབ་སྟེ། བྱང་ཆུབ་ལམ་རིམ་ལས། ལུས་དང་
བསམ་པའི་སྒོ་ནས་སྨོན་སེམས་སྐྱེ་རུང་བ་ཐམས་ཅད་འདིའི་རྟེན་དུ་རུང་ཡང་།
ཞེས་གསུངས་པའི་ཕྱིར། གཉིས་པ་སེམས་རྟེན་ནི། སེམས་ཅན་ཀུན་ལ་དམིགས་
པའི་སྙིང་རྗེ། རྒྱལ་བ་ལ་དམིགས་པའི་དད་པ། རྒྱལ་སྲས་ཀྱི་སྤྱོད་པ་ལ་དམིགས་
འ9-



པའི་དད་པ་རྣམས་ལ་བརྟེན་ནས་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་དེ།
མདོ་ལས། རྒྱལ་དང་རྒྱལ་བའི་ཆོས་ལ་དད་གྱུར་ཅིང་། །རྒྱལ་སྲས་རྣམས་
ཀྱི་སྤྱོད་ལ་དད་བྱེད་པ། །བྱང་ཆུབ་བླ་ན་མེད་ལ་དད་གྱུར་ནས། །སྐྱེས་བུ་ཆེན་
པོ་རྣམས་ཀྱིས་སེམས་བསྐྱེད་དོ། །ཞེས་གསུངས་པའི་ཕྱིར། གཞན་ཡང་། བསམ་
གཏན་དང་པོའི་ཉེར་བསྡོགས་ལས་བརྟེན་ནས་ཐེག་ཆེན་སེམས་བསྐྱེད་གསར་དུ་
སྐྱེ་བ་ཡོད་དེ། ཐེག་ཆེན་སེམས་བསྐྱེད་ཐོབ་པའི་གང་ཟག་ཡིན་ན། བསམ་གཏན་
དང་པོའི་ཉེར་བསྡོགས་ཐོབ་པའི་གང་ཟག་ཡིན་དགོས་པའི་ཕྱིར།
བརྟེན་པ་ཐེག་ཆེན་སེམས་བསྐྱེད་བཤད་པ།
གཉིས་པ་བརྟེན་པ་ཐེག་ཆེན་སེམས་བསྐྱེད་བཤད་པ་ལ། ཐེག་ཆེན་ཀུན་རྫོབ་
སེམས་བསྐྱེད་ལ། མཚན་ཉིད། དབྱེ་བ། ས་མཚམས་དང་གསུམ། དང་པོ་
ནི༑ རང་གི་གྲོགས་སུ་གྱུར་བའི་གཞན་དོན་དུ་རྫོགས་པའི་བྱང་ཆུབ་ལ་དམིགས་
པའི་འདུན་པ་དང་མཚུངས་ལྡན་དུ་བྱུང་བའི་ཐེག་ཆེན་ལམ་གྱི་འཇུག་སྒོར་གྱུར་
བའི་རིགས་སུ་གནས་པའི་ཐེག་ཆེན་གཙོ་བོའི་ཡིད་ཀྱི་རྣམ་རིག་དེ། ཐེག་ཆེན་
ཀུན་རྫོབ་སེམས་བསྐྱེད་ཀྱི་མཚན་ཉིད། དབྱེ་ན། སྨོན་སེམས་དང་འཇུག་སེམས་
གཉིས། དང་པོ་ལ། མཚན་ཉིད། མཚན་གཞི་གཉིས། དང་པོ་ནི། སྨོན་
སེམས་དང་འཇུག་སེམས་གང་རུང་གང་ཞིག སྤྱོད་པ་ཉམས་ལེན་གྱི་བྱ་བས་
193



དངོས་སུ་མ་ཟིན་པས་རབ་ཏུ་ཕྱེ་བ་དེ། སྨོན་པ་སེམས་བསྐྱེད་ཀྱི་མཚན་ཉིད།
མཚན་གཞི་ནི། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་
དཔའི་རྒྱུད་ཀྱི་ཐེག་ཆེན་སེམས་བསྐྱེད་དང་། འཇུག་སྡོམ་གྱིས་མ་ཟིན་པའི་བྱང་
སེམས་ཚོགས་ལམ་པའི་རྒྱུད་ཀྱི་ཐེག་ཆེན་སེམས་བསྐྱེད་ལྟ་བུ། གཉིས་པ་ལ།
མཚན་ཉིད། མཚན་གཞི་གཉིས། དང་པོ་ནི། དེ་གང་ཞིག སྤྱོད་པ་ཉམས་
ལེན་གྱི་བྱ་བས་དངོས་སུ་ཟིན་པས་རབ་ཏུ་ཕྱེ་བ་དེ། འཇུག་པ་སེམས་བསྐྱེད་ཀྱི་
མཚན་ཉིད། མཚན་གཞི་ནི། སྦྱིན་པ་གཏོང་བཞིན་པའི་བྱང་སེམས་འཕགས་
པའི་རྒྱུད་ཀྱི་སེམས་བསྐྱེད་ལྟ་བུ། སྨོན་སེམས་ཀྱི་ས་མཚམས་ཐེག་ཆེན་གྱི་ཚོགས་
ལམ་ནས་རྒྱུན་མཐའི་བར་ན་ཡོད། འཇུག་སེམས་ཀྱི་ས་མཚམས། ཐེག་ཆེན་
གྱི་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། ཁ་ཅིག་གིས། ཆོས་ཉིད་
ལ་གཉིས་སྣང་ནབ་པའི་ཡིད་ཀྱི་རྣམ་པར་ཤེས་པ་དེ་དོན་དམ་སེམས་བསྐྱེད་ཀྱི་
མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྒྱུད་ཀྱི་སྟོང་ཉིད་མངོན་སུམ་དུ་
རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཐེག་
ཆེན་གྱི་ཡིད་ཀྱི་རྣམ་པར་ཤེས་པ་ཡིན་པར་ཐལ། འདོད་པའི་ཕྱིར། ཁ་ཅིག་
གིས། ཆོས་ཉིད་ལ་གཉིས་སྣང་ནུབ་པའི་ཐེག་ཆེན་གྱི་གང་ཟག་གི་རྒྱུད་ཀྱི་ཡིད་
ཀྱི་རྣམ་པར་ཤེས་པ་དེ། དོན་དམ་སེམས་བསྐྱེད་ཀྱི་མཚན་ཉིད་ཟེར་ན། སྟོང་
ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་
194



བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡིད་
ཀྱི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། ཐེག་ཆེན་འཕགས་པའི་
རྒྱུད་ཀྱི་ཡིད་ཀྱི་རྣམ་པར་ཤེས་པ་ཡིན་པར་ཐལ། དོན་དམ་སེམས་སྐྱེད་ཡིན་པའི་
ཕྱིར། ཁ་ཅིག་གིས། ཆོས་ཉིད་ལ་གཉིས་སྣང་ནུབ་པའི་ཐེག་ཆེན་འཕགས་པའི་
རྒྱུད་ཀྱི་ཡིད་ཀྱི་རྣམ་པར་ཤེས་པ་དེ། དོན་དམ་སེམས་བསྐྱེད་ཀྱི་མཚན་ཉིད་ཟེར་
ན༑ སངས་རྒྱས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེའི་
ཕྱིར། རྩ་བར་འདོད་ན། དེ་ཆོས་ཅན། དོན་དམ་སེམས་བསྐྱེད་མ་ཡིན་པར་
ཐལ། ཀུན་རྫོབ་སེམས་བསྐྱེད་ཡིན་པའི་ཕྱིར། གཞན་ཡང་། དེ་ཆོས་ཅན།
ཤེས་རབ་ཁྱད་པར་ཅན་གྱི་རྟོགས་རིགས་སུ་གནས་པར་ཐལ། དོན་དམ་སེམས་
བསྐྱེད་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་པར་
ཐལ། ཐབས་ཁྱད་པར་ཅན་གྱི་རྟོགས་རིགས་སུ་གནས་པའི་ཕྱིར། གཞན་ཡང་།
རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པའི་རྒྱུད་ཀྱི་ཐེག་
ཆེན་ཀུན་རྫོབ་སེམས་བསྐྱེད་དེ་ཡང་དོན་དམ་སེམས་བསྐྱེད་ཡིན་པར་ཐལ། སངས་
རྒྱས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ། དོན་དམ་སེམས་བསྐྱེད་
ཡིན་པའི་ཕྱིར། རྟགས་ཁས། འདོད་ན། དེའི་རིགས་འདྲ་སྔ་མར་གྱུར་བའི་
དོན་དམ་སེམས་བསྐྱེད་ཡོད་པར་ཐལ། དེ་དོན་དམ་སེམས་བསྐྱེད་ཡིན་པའི་ཕྱིར།
195



འདོད་ན། བྱང་སེམས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་དོན་དམ་
སེམས་བསྐྱེད་ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་
ཐལ། བདག་མེད་ཡིན་པའི་ཕྱིར། ཁ་ཅིག་གིས། ཆོས་ཉིད་ལ་གཉིས་སྣང་
ནུབ་པའི་ཐེག་ཆེན་འཕགས་པའི་རྒྱུད་ཀྱི་ཡིད་ཀྱི་རྣམ་རིག་གང་ཞིག ཤེས་
རབ་ཁྱད་པར་ཅན་གྱི་རྟོགས་རིགས་སུ་གནས་པ་དེ། དོན་དམ་སེམས་བསྐྱེད་
ཀྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་ཡིད་ཀྱི་རྣམ་པར་ཤེས་པ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། རྟགས་གཉིས་སླ། འདོད་ན། དེ་ཆོས་ཅན།
ཐེག་ཆེན་གྱི་རྟོགས་རིགས་སུ་གནས་པར་ཐལ། དོན་དམ་སེམས་བསྐྱེད་ཡིན་
པའི་ཕྱིར། འདོད་ན་སླ། རང་ལུགས་ནི་དོན་དམ་སེམས་བསྐྱེད་ལ། མཚན་
ཉིད། དབྱེ་བ། ས་མཚམས་དང་གསུམ། དང་པོ་ནི། དོན་དམ་སེམས་བསྐྱེད་
དང་། ཀུན་རྫོབ་སེམས་བསྐྱེད་གང་རུང་གང་ཞིག རྫོགས་པའི་བྱང་ཆུབ་ཀྱི་
དོན་དམ་པའི་གནས་ལུགས་ལ་གཉིས་སྣང་ནུབ་པའི་ཤེས་རབ་ཁྱད་པར་ཅན་གྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་རྒྱུད་ཀྱི་གཙོ་བོའི་ཡིད་ཀྱི་རྣམ་
རིག་དེ། དོན་དམ་སེམས་བསྐྱེད་ཀྱི་མཚན་ཉིད། དབྱེ་ན་གཉིས་ཡོད། ས་
མཚམས་ནི། ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་དུ་ཡོད།
དེ་ལ་དང་པོ་གསུམ་ནི་ཆུང་ངུ་དང་། འབྲིང་དང་ཆེན་པོ་ཉིད་ཀྱི་ལས་དང་པོའི་
སས་བསྡུས་སོ། །ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་གཉིས་
196



ལས། དང་པོ་ནི། སྐབས་འདིར་དངོས་སུ་བསྟན་པའི་འདུན་པ་དང་མཚུངས་
ལྡན་ལ་སོགས་པའི་སེམས་བསྐྱེད་དང་པོ་གསུམ་ཆོས་ཅན། ལས་དང་པོ་བའི་
སས་བསྡུས་པ་ཡིན་ཏེ། ཐེག་ཆེན་གྱི་ཚོགས་ལམ་ཆུང་འབྲིང་ཆེན་པོ་གསུམ་གྱིས་
རིམ་བཞིན་དུ་བསྡུས་པའི་ཕྱིར། གཉིས་པ་ལ། ཁ་ཅིག་གིས། འདུན་པ་དང་
མཚུངས་ལྡན་ལ་སོགས་པའི་སེམས་བསྐྱེད་དང་པོ་གསུམ་པོ་དེ་ལས་དང་པོ་བའི་
སས་བསྡུས་པ་ཡིན་ཏེ། དེ་གསུམ་པོ་དེ། ཐེག་ཆེན་གྱི་ཚོགས་ལམ་ཆུང་འབྲིང་
ཆེན་པོ་གསུམ་གྱིས་རིམ་པ་བཞིན་དུ་བསྡུས་པའི་ཕྱིར། ཟེར་ན། སྤྲིན་ལྟ་བུའི་
སེམས་བསྐྱེད་དེ་སངས་རྒྱས་ཀྱི་སས་བསྡུས་པར་ཐལ། སྦྱོར་བ་དེ་འཐད་པའི་
ཕྱིར། འདོད་ན། སྤྲིན་ལྟ་བུའི་སེམས་བསྐྱེད་དེ་རྒྱུད་ལ་ལྡན་པའི་བྱང་སེམས་
འཕགས་པ་མེད་པར་ཐལ། འདོད་པའི་ཕྱིར། འདོད་ན། མདོ་སྡེ་རྒྱན་ལས།
རྒྱལ་སྲས་རྣམས་ཀྱི་སེམས་བསྐྱེད་པ། །སྤྲིན་དང་འདྲ་བ་ཉིད་དུ་བསྟན། །ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། ཁོ་ན་རེ། སྤྲིན་ལྟ་བུའི་
སེམས་བསྐྱེད་སངས་རྒྱས་ཀྱི་སས་བསྡུས་པར་ཐལ། དོན་གསལ་ལས། སེམས་
བསྐྱེད་པ་ཐ་མ་གསུམ་ནི་སྦྱོར་བ་དང་དངོས་དང་མཇུག་གི་སྒོ་ནས་སངས་རྒྱས་
ཀྱི་སས་བསྡུས་སོ། །ཞེས་གསུངས་པའི་ཕྱིར། ཟེར་ན། མ་ཁྱབ། ཁོ་ན་རེ།
སེམས་བསྐྱེད་ཉེར་གཉིས་ལ་གྲོགས་ཀྱི་སྒོ་ནས་མིང་དུ་བཏགས་པ་དེ་མཚུངས་ལྡན་
གྱི་སྒོ་ནས་མིང་འདོགས་མི་རིགས་ཟེར་ན། རྣམ་བཤད་ལས། འདུན་པ་དང་
མཚུངས་པར་ལྡན་པའི་སེམས་བསྐྱེད་ནི་ཆོས་ཅན། ས་ལྟ་བུ་ཡིན་སྟེ། ཞེས་
197



གསུངས་པ་དང་། ཆོས་སྐུ་དང་མཚུངས་པར་ལྡན་པའི་སེམས་བསྐྱེད་ནི་ཆོས་
ཅན། སྤྲིན་ལྟ་བུ་ཞེས་མཚུངས་ལྡན་གྱི་སྒྲས་བསྟན་པ་ལ་དགོས་པ་མེད་པར་ཐལ།
དམ་བཅའ་དེའི་ཕྱིར། ཁོ་ན་རེ། འདུན་པ་དང་མཚུངས་ལྡན་གྱི་སེམས་བསྐྱེད་
ཡོད་པར་ཐལ། སེམས་བསྐྱེད་ཉེར་གཉིས་ལ་གྲོགས་ཀྱི་སྒོ་ནས་མིང་དུ་བཏགས་
པ་དེ་མཚུངས་ལྡན་གྱི་སྒོ་ནས་མིང་དུ་འདོགས་རིགས་པའི་ཕྱིར། རྟགས་ཁས།
འདོད་ན། དེ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། འདུན་པ་དང་
མཚུངས་ལྡན་གྱི་སེམས་བསྐྱེད་ཆོས་ཅན། འདུན་པ་དང་མཚུངས་ལྡན་ཡིན་པར་
ཐལ། དེ་དང་མཚུངས་ལྡན་གྱི་སེམས་བསྐྱེད་ཡིན་པའི་ཕྱིར། རྟགས་ཁས། ཟེར་
ན༑ མ་ཁྱབ་སྟེ། མི་མཐུན་ཕྱོགས་ཀྱི་གཞི་ཤེས་ཡིན་ན། མི་མཐུན་ཕྱོགས་
ཡིན་དགོས་པར་ཐལ། འདུན་པ་དང་མཚུངས་ལྡན་གྱི་སེམས་བསྐྱེད་ཡིན་ན།
འདུན་པ་དང་མཚུངས་ལྡན་ཡིན་དགོས་པའི་ཕྱིར། རྟགས་ཁས། འདོད་ན། །
སྟོང་ཉིད་རྟོགས་མ་མྱོང་བའི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་
ཅན། དེར་ཐལ། དེའི་ཕྱིར། ཡང་ཁོ་ན་རེ། ཆོས་སྐུ་དང་མཚུངས་ལྡན་གྱི་
སེམས་བསྐྱེད་ཡོད་པར་ཐལ། སེམས་བསྐྱེད་ཉེར་གཉིས་ལ་གྲོགས་ཀྱི་སྒོ་ནས་
མིང་དུ་བཏགས་པ་དེ་མཚུངས་ལྡན་གྱི་སྒོ་ནས་མིང་འདོགས་རིགས་པའི་ཕྱིར།
རྟགས་ཁས། འདོད་ན། ཆོས་སྐུ་ཆོས་ཅན། ཁྱོད་དང་མཚུངས་ལྡན་གྱི་སེམས་
བསྐྱེད་མེད་པར་ཐལ། ཁྱོད་རྟག་པ་ཡིན་པའི་ཕྱིར། ཟེར་ན། སངས་རྒྱས་
ཆོས་ཅན། ཁྱོད་ཀྱི་མཚན་བཟང་པོ་སུམ་ཅུ་རྩ་གཉིས་དང་། དཔེ་བྱད་བཟང་
198



པོ་བརྒྱད་ཅུ་མེད་པར་ཐལ། ཁྱོད་རྟག་པ་ཡིན་པའི་ཕྱིར། ཁྱབ་པ་འགྲིག ཁ་
ཅིག་གིས། བྱང་སེམས་འཕགས་པའི་རྒྱུད་ཀྱི་ཐེག་ཆེན་ཀུན་རྫོབ་སེམས་བསྐྱེད་
དང་། མངོན་སུམ་གྱི་གཞི་མཐུན་ཡོད་ཟེར་ན། དོན་གསལ་ལས། སྐུ་ལྷག་
མ་གསུམ་པོ་དོན་དམ་པར་ཆོས་ཉིད་ངོ་བོ་ཡང་དག་པའི་ཀུན་རྫོབ་དུ་སྣང་བ་ཇི་
ལྟར་མོས་པས་རབ་ཏུ་ཕྱེ་བ་ནི། སངས་རྒྱས་དང་བྱང་ཆུབ་སེམས་དཔའ་དང་།
ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་བཞག་པ་ཡིན་ནོ། །ཞེས་གསུངས་
པ་མི་འཐད་པར་ཐལ། ཡེ་ཤེས་ཆོས་སྐུ་དེ་སངས་རྒྱས་འཕགས་པ་ནང་ཕན་ཚུན་
ཁོ་ནའི་མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར། དེར་ཐལ། བྱང་འཕགས་
ཀྱི་རྒྱུད་ལ་རྫོགས་པའི་བྱང་ཆུབ་ཡུལ་དུ་བྱེད་པའི་མངོན་སུམ་ཡོད་པའི་ཕྱིར། དེར་
ཐལ། བྱང་འཕགས་ཀྱི་རྒྱུད་ཀྱི་མངོན་སུམ་དུ་གྱུར་བའི་ཐེག་ཆེན་ཀུན་རྫོབ་སེམས་
བསྐྱེད་དེ་རྫོགས་པའི་བྱང་ཆུབ་ཡུལ་དུ་བྱེད་པའི་མངོན་སུམ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། ཁྱོད་ཀྱིས་རྫོགས་པའི་བྱང་ཆུབ་ཡུལ་དུ་
བྱེད་པ་གང་ཞིག ཁྱོད་མངོན་སུམ་ཡིན་པའི་ཕྱིར། རྟགས་གཉིས་ཀ་དངོས།
བྱས་པ་ལ་ཁོ་ན་རེ། བྱང་འཕགས་ཀྱི་རྒྱུད་ལ་མངོན་སུམ་དུ་གྱུར་བའི་ཐེག་ཆེན་
ཀུན་རྫོབ་སེམས་བསྐྱེད་ཡོད་པར་ཐལ། དེའི་རྒྱུད་ཀྱི་མངོན་ཤེས་དང་མཚུངས་
ལྡན་གྱི་སེམས་བསྐྱེད་མངོན་སུམ་ཡིན་པའི་ཕྱིར་ཏེ། དེ་མངོན་ཤེས་དང་མཚུངས་
ལྡན་རྣམ་པ་ལྔ་མཚུངས་ཡིན་པའི་ཕྱིར་ཏེ། དེ་དེ་དང་མཚུངས་ལྡན་གྱི་ཐེག་ཆེན་
སེམས་བསྐྱེད་ཡིན་པའི་ཕྱིར། ཟེར་ན། མ་ཁྱབ་སྟེ། བྱང་འཕགས་ཀྱི་རྒྱུད་ཀྱི་
199



བྱང་ཕྱོགས་སོ་བདུན་དང་མཚུངས་ལྡན་གྱི་སེམས་བསྐྱེད་བྱང་ཕྱོགས་སོ་བདུན་
དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། བྱང་འཕགས་ཀྱི་རྒྱུད་
ཀྱི་མངོན་ཤེས་དང་མཚུངས་ལྡན་གྱི་སེམས་བསྐྱེད་དེ་མངོན་ཤེས་དང་མཚུངས་
ལྡན་རྣམ་པ་ལྔ་མཚུངས་ཡིན་པའི་ཕྱིར། རྟགས་ཁས། འདོད་ན། དེ་དྲན་པ་
ཉེར་གཞག་དང་མཚུངས་ལྡན་རྣམ་པ་ལྔ་མཚུངས་ཡིན་པར་ཐལ། འདོད་པའི་
ཕྱིར། འདོད་ན་སླ།
ཐེག་ཆེན་གྱི་གདམས་ངག་བཤད་པ།
དབྱེ་བ་ཞར་ལ་བརྗོད་ནས། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། མཆོག་གི་སྤྲུལ་སྐུའི་རང་གི་ཆེད་དུ་བྱ་བའི་གདུལ་
བྱ་བྱང་སེམས་ཚོགས་ལམ་པ་ལ་ཐེག་ཆེན་གྱི་གདམས་ངག་བསྟན་པ་ཆོས་ཅན།
དགོས་པ་ཡོད་དེ། མཆོག་གི་སྤྲུལ་སྐུའི་ཆེད་དུ་བྱ་བའི་གདུལ་བྱ་བྱང་སེམས་
ཚོགས་ལམ་པས་སྔར་མ་ཐོབ་པའི་ཡོན་ཏན་ཐོབ་པར་བྱེད་པ་དང་། ཐོབ་ཟིན་
གྱི་ཡོན་ཏན་མི་ཉམས་པར་གོང་ནས་གོང་དུ་འཕེལ་བར་བྱེད་པའི་ཆེད་ཡིན་པའི་
ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག་གིས། མཆོག་གི་སྤྲུལ་
སྐུ་ལ་ཐེག་ཆེན་གྱི་གདམས་ངག་དངོས་སུ་ཉན་པ་ལ་ཐེག་ཆེན་གྱི་ཚོགས་ལམ་ཐོབ་
པ་སྔོན་དུ་འགྲོ་དགོས་ཟེར་ན། དེ་མི་འཐད་པར་ཐལ། མཆོག་གི་སྤྲུལ་སྐུ་ལ་
200



ཐེག་ཆེན་གྱི་གདམ་ངག་དངོས་སུ་ཉན་པའི་ལམ་མ་ཞུགས་ཀྱི་གང་ཟག་ཡོད་པའི་
ཕྱིར་ཏེ། མདོ་ལས། ལྷའི་བུ་གང་དག་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་མ་བསྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་སེམས་བསྐྱེད་པར་བྱའོ། །ཞེས་གསུངས་པའི་ཕྱིར། བྱས་པ་
ལ་ཁོ་ན་རེ། མཆོག་གི་སྤྲུལ་སྐུ་ལ་ཐེག་ཆེན་གྱི་གདམས་ངག་དངོས་སུ་ཉན་པ་
ལ་ཐེག་ཆེན་གྱི་ཚོགས་ལམ་ཐོབ་དགོས་པར་ཐལ། དོན་གསལ་ལས། དེ་ལྟར་
བྱང་ཆུབ་ཀྱི་སེམས་དང་པོ་ལ་སོགས་པ་བསྐྱེད་པའི་བྱང་ཆུབ་སེམས་དཔའ། ཞེས་
གསུངས་པའི་ཕྱིར། ཟེར་ན། མ་ཁྱབ་སྟེ། དེ་ནི་ཐེག་ཆེན་གྱི་གདམས་ངག་
ཉན་པ་པོའི་མཚན་གཞི་ཙམ་འཛིན་པ་ཡིན་པའི་ཕྱིར། ཁ་ཅིག་གིས། ཐེག་ཆེན་
གྱི་གདམས་ངག་ཉན་པའི་ས་མཚམས་ལམ་མ་ཞུགས་ནས་སྐྱེ་བ་གཅིག་ཐོག་གི་
བར་ན་ཡོད། སྲིད་པ་ཐ་མ་བའི་བྱང་སེམས་ཀྱིས་ཐེག་ཆེན་གྱི་གདམས་ངག་ཉན་
པ་མེད་དེ། རྒྱ་ཆེར་རོལ་བ་ལས། ཉེར་འགྲོ་ང་ནི་སངས་རྒྱས་ཏེ། །ང་ལ་སློབ་
དཔོན་སུ་ཡང་མེད། །ཞེས་གསུངས་པའི་ཕྱིར། ཟེར་ན། སྲིད་པ་ཐ་མ་བའི་
བྱང་ཆུབ་སེམས་དཔས་ཐེག་ཆེན་གྱི་གདམས་ངག་ཉན་པ་ཡོད་པར་ཐལ། སངས་
རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་
མཉམ་པའི་སངས་རྒྱས་ལ་ཐེག་ཆེན་གྱི་གདམས་ངག་ཉན་པའི་བྱང་ཆུབ་སེམས་
དཔའ་སྲིད་པ་ཐ་མ་བ་ཡོད་པའི་ཕྱིར། དེར་ཐལ། སངས་རྒྱས་ཀྱི་ཞིང་བརྗོད་
དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་པའི་སངས་
201



རྒྱས་ལ་ཐེག་ཆེན་གྱི་གདམས་ངག་ཉན་པའི་བྱང་སེམས་ས་བཅུ་བ་ཡོད་པའི་ཕྱིར་
ཏེ༑ སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་
ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས་ཐོབ་པའི་བྱང་སེམས་ས་
བཅུ་བ་ཡོད་པའི་ཕྱིར་ཏེ། བདག་མེད་ཡིན་པའི་ཕྱིར། གཞན་ཡང་། ཐེག་
ཆེན་གྱི་གདམས་ངག་ཉན་པའི་ས་མཚམས་དེ་མི་འཐད་པར་ཐལ། སངས་རྒྱས་
ཀྱི་ས་ན་ཐེག་ཆེན་གྱི་གདམས་ངག་ཉན་པ་ཡོད་པའི་ཕྱིར་ཏེ། དེ་ན་ཐེག་ཆེན་གྱི་
གདམས་ངག་ཐོས་པ་ཡོད་པའི་ཕྱིར་ཏེ། དེ་ན་ཐོས་བྱུང་གི་ཤེས་རབ་ཡོད་པའི་
ཕྱིར། གཞན་ཡང་། སངས་རྒྱས་ཀྱི་ས་ན་ཐེག་ཆེན་གྱི་གདམས་ངག་ཉན་པ་
ཡོད་པར་ཐལ། དེ་ན་སངས་རྒྱས་འཕགས་པས་སངས་རྒྱས་འཕགས་པ་གཞན་
ལ་ཐེག་ཆེན་གྱི་གདམས་ངག་ཉན་པ་ཡོད་པའི་ཕྱིར་ཏེ། དེ་ན་སངས་རྒྱས་འཕགས་
པས་བྱང་ཆུབ་སེམས་དཔའི་ཚུལ་བཟུང་ནས། སངས་རྒྱས་འཕགས་པ་གཞན་
ལ་ཐེག་ཆེན་གྱི་གདམས་ངག་ཉན་པ་ཡོད་པའི་ཕྱིར་ཏེ། བདག་མེད་ཡིན་པའི་
ཕྱིར། ཁ་ཅིག་གིས། ཐེག་ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་པའི་
ཐབས་མ་ནོར་བར་སྟོན་པའི་རྗོད་བྱེད་དེ་ཐེག་ཆེན་གྱི་གདམས་ངག་གི་མཚན་ཉིད་
ཟེར་ན། གཞན་དབང་ཡོངས་གྲུབ་བདེན་གྲུབ་དུ་སྟོན་པའི་སེམས་ཙམ་པའི་བསྟན་
བཅོས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཁྱབ་པ་ཁས།
མ་གྲུབ་ན། དེར་ཐལ། ཐེག་ཆེན་གྱི་བསྟན་བཅོས་ཡིན་པའི་ཕྱིར་ཏེ། སེམས་
ཙམ་པའི་བསྟན་བཅོས་ཡིན་པའི་ཕྱིར། རྩ་བར་འདོད་ན། གཞན་དབང་ཡོངས་
202



གྲུབ་བདེན་པར་གྲུབ་པར་ཐལ། འདོད་པའི་ཕྱིར། རྟགས་ཁས། འདོད་ན།
དེ་ཆོས་ཅན། བདེན་པར་མ་གྲུབ་པར་ཐལ། བདག་མེད་ཡིན་པའི་ཕྱིར། ཁ་
ཅིག་གིས། རྫོགས་པའི་བྱང་ཆུབ་སྒྲུབ་པའི་ཐབས་སྟོན་པའི་སངས་རྒྱས་ཀྱི་གསུང་
དེ་ཐེག་ཆེན་གྱི་གདམས་ངག་གི་མཚན་ཉིད་ཟེར་ན། འགྲེལ་བ་དོན་གསལ་ཆོས་
ཅན། སངས་རྒྱས་ཀྱི་གསུངས་ཡིན་པར་ཐལ། ཐེག་ཆེན་གྱི་གདམས་ངག་ཡིན་
པའི་ཕྱིར། ཁྱབ་པ་ཁས། རྟགས་གསལ་སླ། ཁོ་ན་རེ། རྫོགས་པའི་བྱང་ཆུབ་
སྒྲུབ་པའི་ཐབས་སྟོན་པའི་ངག་རྣམ་དག་དེ། ཐེག་ཆེན་གྱི་གདམས་ངག་གི་མཚན་
ཉིད་ཟེར་ན། གཞན་དབང་ཡོངས་གྲུབ་བདེན་གྲུབ་དུ་སྟོན་པའི་སེམས་ཙམ་པའི་
བསྟན་བཅོས་ཆོས་ཅན། ངག་རྣམ་དག་ཡིན་པར་ཐལ། མཚོན་བྱ་དེའི་ཕྱིར།
ཁྱབ་པ་ཁས། རྟགས་བསྒྲུབས་ཟིན། འདོད་ན། དེ་ཆོས་ཅན། རང་གི་ཞེན་
དོན་རང་སྨྲ་བ་བོའི་གང་ཟག་གི་ཚད་མས་གྲུབ་པའི་མན་ངག་རྣམ་དག་ཡིན་པར་
ཐལ། འདོད་པའི་ཕྱིར། འདོད་ན། གཞན་དབང་ཡོངས་གྲུབ་བདེན་པར་གྲུབ་
པར་ཐལ་ལོ། །གཉིས་པ་རང་གི་ལུགས་ལ། མཚན་ཉིད། དབྱེ་བ། ས་མཚམས་
དང་གསུམ། དང་པོ་ནི། རྫོགས་པའི་བྱང་ཆུབ་སྒྲུབ་པའི་ཐབས་སྟོན་པའི་ཐེག་
ཆེན་གྱི་ངག་དེའོ། །དབྱེ་ན། ཐེག་ཆེན་གྱི་འདོམས་པའི་གདམས་ངག་དང་།
ཐེག་ཆེན་གྱི་རྗེས་བསྟན་གྱི་གདམས་ངག་གཉིས། དང་པོའི་མཚན་ཉིད་ནི། སྔར་
ཐོབ་ཟིན་གྱི་ཡོན་ཏན་མི་ཉམས་པའི་ཕྱིར་ཏུ་འདོམས་པའི་ཐེག་ཆེན་གྱི་ངག་དེའོ།།
གཉིས་པའི་མཚན་ཉིད་ནི། སྔར་མ་ཐོབ་པའི་ཡོན་ཏན་ཐོབ་པའི་ཕྱིར་ཏུ་འདོམས་
203



པའི་ཐེག་ཆེན་གྱི་ངག་དེའོ། །གསུམ་པ་ནི། ལམ་མ་ཞུགས་ནས་སངས་རྒྱས་
ཀྱི་སའི་བར་ན་ཡོད། བྱང་ཆུབ་མངོན་དུ་བྱེད་པ་ཐེག་ཆེན་གྱི་གདམས་ངག་ལ་
ལྟོས་ནས་ཐེག་ཆེན་གྱི་གདམས་ངག་ཉན་པའི་ས་མཚམས་ལམ་མ་ཞུགས་ནས་
རྒྱུན་མཐའི་སྔ་ལོགས་ཀྱི་བར་ན་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། ཐེག་
ཆེན་གྱི་གདམས་ངག་ཡིན་ན། ཐེག་ཆེན་གྱི་ངག་ཡིན་དགོས་པར་ཐལ། ཐེག་
ཆེན་གྱི་གདམས་ངག་གི་མཚན་ཉིད་དེ་འཐད་པའི་ཕྱིར། རྟགས་ཁས། འདོད་
ན༑ ཉན་ཐོས་ཤཱ་རིའི་བུའི་ངག་ཏུ་གྱུར་བའི་ཤེར་ཕྱིན་གྱི་མདོ་ཚིག་ཆོས་ཅན།
དེར་ཐལ། དེའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན།
ཐེག་ཆེན་གྱི་ངག་མ་ཡིན་པར་ཐལ། ཐེག་དམན་གྱི་ངག་ཡིན་པའི་ཕྱིར། ཟེར་
ན༑ མ་ཁྱབ་སྟེ། རྟགས་སླ། ཡང་ཁོ་ན་རེ། ཐེག་དམན་གྱི་གདམས་ངག་
ཡིན་ན། ཐེག་དམན་གྱི་ངག་ཡིན་དགོས་པར་ཐལ། ཐེག་ཆེན་གྱི་གདམས་ངག་
ཡིན་ན། ཐེག་ཆེན་གྱི་ངག་ཡིན་དགོས་པའི་ཕྱིར། རྟགས་ཁས། འདོད་ན།
སངས་རྒྱས་འཕགས་པའི་ཞལ་ནས་གསུངས་པའི་ཐེག་དམན་གྱི་མདོ་ཆོས་ཅན།
དེར་ཐལ། དེའི་ཕྱིར། ཁྱབ་པ་ཁས། རྟགས་སླ། འདོད་ན། དེ་ཆོས་ཅན།
ཐེག་དམན་གྱི་ངག་མ་ཡིན་པར་ཐལ། ཐེག་ཆེན་གྱི་ངག་ཡིན་པའི་ཕྱིར། ཟེར་
ན༑ མ་ཁྱབ། མ་གྲུབ་ན། དེར་ཐལ། སངས་རྒྱས་ཀྱི་ངག་ཡིན་པའི་ཕྱིར།
ཟེར་ན་ཡང་མ་ཁྱབ་སྟེ། སངས་རྒྱས་ཀྱི་བཀའ་ཡིན་ན། ཐེག་ཆེན་གྱི་བཀའ་
ཡིན་དགོས་པར་ཐལ། མ་ཁྱབ་མཚམས་ལ། ཕྱི་མ་དེའི་ཕྱིར། འདོད་ན། བཀའ་
204



དང་པོ་བདེན་བཞིའི་ཆོས་འཁོར་ཆོས་ཅན། དེར་ཐལ། དེའི་ཕྱིར། ཁྱབ་པ་
ཁས། རྟགས་སླ། ཡང་ཁོ་ན་རེ། གདམས་ངག་ཡིན་ན། ངག་ཡིན་དགོས་
པར་ཐལ། ཐེག་ཆེན་གྱི་གདམས་ངག་གི་མཚན་ཉིད་དེ་འཐད་པའི་ཕྱིར། འདོད་
ན༑ ངག་མ་སྨྲས་པར་གདམས་ངག་བསྟན་པ་མེད་པར་ཐལ། འདོད་པའི་ཕྱིར།
འདོད་ན། དེ་ཡོད་པར་ཐལ། ངག་མ་སྨྲས་པར་བསྟན་བཅོས་རྩོམ་པ་ཡོད་པའི་
ཕྱིར། སྒྲུབ་དང་བདེན་པ་རྣམས་དང་ནི། །ཞེས་སོགས་ཀྱི་སྐབས་སུ། སྦྱོར་བ་
ནི： ཐེག་ཆེན་གྱི་གདམས་ངག་ཆོས་ཅན། ཁྱོད་ལ་དབྱེ་ན་བཅུ་ཡོད་དེ། ཁྱོད་
ལ་དབྱེ་ན་སྒྲུབ་པ་རང་གི་ངོ་བོ་ལ་འདོམས་པའི་གདམས་ངག་ནས། ཐེག་ཆེན་
གྱི་སྒོམ་ལམ་ལ་འདོམས་པའི་གདམས་ངག་གི་བར་ཡོད་པའི་ཕྱིར། རྣམ་འདྲེན་
ཟས་གཙང་སྲས་དང་བྱམས་འཇམ་དབྱངས། །ཤིང་རྟ་ཆེ་ཟུང་འཕགས་ཡུལ་
མཁས་རྣམས་དང་། །སངས་རྒྱས་ཀུན་དངོས་བློ་བཟང་གྲགས་སྙན་འབར། །
འདིར་འབད་དགེ་བ་རབ་དཀར་གང་བསགས་མཐུས། །ཡངས་པའི་འཇིག་རྟེན་
ཀུན་ཏུ་བསྟན་པ་སྤྱི། །བྱེ་བྲག་བློ་བཟང་གྲགས་པའི་བསྟན་པ་མཆོག །ཤེས་
ལྡན་རྒྱུད་ལ་བླ་ནས་བླར་འཕེལ་ཤོག །ཆོས་ཀྱི་དཔལ་ལྡན་ཐོས་བསམ་གླིང་བ་
ཡི༑ ༑མཁས་མང་འདུས་གྲྭ་སྲིད་མཐར་རྒྱས་པ་དང་། སྦྱིན་བདག་རྣམས་ཀྱིས་
གཙོ་བྱས་འགྲོ་བ་ཀུན། །རྣམ་མཁྱེན་ཐར་བའི་གླིང་དེར་ཕྱིན་པར་ཤོག །
205



༄༅། །སྐབས་དང་པོའི་དཀོན་མཆོག་གསུམ་གྱི་
མཐའ་དཔྱོད་སྐལ་བཟང་མགུལ་རྒྱན་
ཅེས་བྱ་བ་བཞུགས་སོ། །
སྐྱབས་གསུམ་གྱི་རྣམ་གཞག
༄༅། །སངས་རྒྱས་ལ་སོགས་དཀོན་མཆོག་གསུམ། ཞེས་པའི་སྐབས་སུ།
སྦྱོར་བ་དང༌། མཐའ་དཔྱད་པ་གཉིས། དང་པོ་ནི། བྱང་ཆེན་ཤེར་ཕྱིན་ལ་
སྤྱོད་པའི་ཚེ་གཟུགས་དང་རྣམ་པ་ཐམས་ཅད་མཁྱེན་པ་ཉིད། སྦྱོར་བར་མི་བྱེད།
གཟུགས་ཉིད་ཡང་དག་པར་རྗེས་སུ་མི་མཐོང་ཞེས་སོགས་ཀྱི་མདོ་ཆོས་ཅན།
སངས་རྒྱས་དཀོན་མཆོག་ལ་གདམས་པ་ཡིན་ཏེ། དེ་ལ་སྐྱབས་གནས་ཡང་དག་
དུ་བདེན་ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་པའི་ཕྱིར། གཟུགས་
དངོས་པོ་ཡོད་ཅེས་བྱ་བར་མི་སྦྱོར། གཟུགས་དངོས་པོ་མེད་ཅེས་བྱ་བར་མི་སྦྱོར།
ཞེས་སོགས་ཀྱི་མདོ་ཆོས་ཅན། ཆོས་དཀོན་མཆོག་ལ་གདམས་པ་ཡིན་ཏེ། དེ་
ལ་མངོན་དུ་བྱ་བར་བདེན་ཞེན་དགག་པའི་ཕྱིར་དུ་འདོམས་པའི་མདོ་ཚིག་ཡིན་
པའི་ཕྱིར། ཤེར་ཕྱིན་ལ་སྤྱོད་པའི་བྱང་ཆེན་གང་ནས་ཤི་འཕོས་ནས་འདིར་སྐྱེས་
པ་ལགས། ཞེས་སོགས་ཀྱི་མདོ་ཆོས་ཅན། དགེ་འདུན་དཀོན་མཆོག་ལ་གདམས་
པ་ཡིན་ཏེ། དེ་ལ་ལམ་སྒྲུབ་པའི་ཟླ་གྲོགས་སུ་བདེན་ཞེན་དགག་པའི་ཕྱིར་དུ་
206



འདོམས་པའི་མདོ་ཚིག་ཡིན་པའི་ཕྱིར། གཉིས་པ་མཐའ་དཔྱད་པ་ལ། འདུས་
མ་བྱས་ལ་སོགས་པའི་ཡོན་ཏན་བརྒྱད་པོ་གང་རུང་དང་ལྡན་པའི་སྐྱབས་གནས་
མཐར་ཐུག་དེ། སངས་རྒྱས་དཀོན་མཆོག་གི་མཚན་ཉིད་ཟེར་ན། སངས་རྒྱས་
དཀོན་མཆོག་ཡིན་ན། འདུས་མ་བྱས་ལ་སོགས་པའི་ཡོན་ཏན་བརྒྱད་དང་ལྡན་
པས་མ་ཁྱབ་པར་ཐལ། ཁྱོད་ཀྱི་མཚན་ཉིད་ཀྱི་ཟུར་དུ་གང་རུང་སྨོས་པ་ལ་དགོས་
པ་ཡོད་པའི་ཕྱིར། འདོད་མི་ནུས་ཏེ། གཟུགས་སྐུ་གཉིས་འདུས་མ་བྱས་ཀྱི་ཡོན་
ཏན་དང་ལྡན། ངོ་བོ་ཉིད་སྐུ་འདུས་བྱས་ཀྱི་ཡོན་ཏན་དང་ལྡན་པའི་ཕྱིར། དང་
པོ་གྲུབ་སྟེ། དེ་གཉིས་སྤངས་པའི་ཡོན་ཏན་དང་ལྡན་པའི་ཕྱིར། གཉིས་པ་གྲུབ་
སྟེ༑ དེ་མཁྱེན་བརྩེའི་ཡོན་ཏན་དང་ལྡན་པའི་ཕྱིར། དེར་ཐལ། དེ་ཟག་མེད་
ཀྱི་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར། དེར་ཐལ། ཟག་པ་མེད་
པའི་ཆོས་གང་དག །ཅེས་པའི་གཞུང་འདི་ངོ་བོ་ཉིད་སྐུའི་ལྡན་པའི་ཡོན་ཏན་
འཆད་བྱེད་ཀྱི་གཞུང་ཡིན་པའི་ཕྱིར། ཁ་ཅིག་གིས། འདུས་མ་བྱས་ལ་སོགས་
པའི་ཡོན་ཏན་བརྒྱད་དང་ལྡན་པའི་སྐྱབས་གནས་མཐར་ཐུག་དེ། སངས་རྒྱས་
དཀོན་མཆོག་གི་མཚན་ཉིད། བསམ་དུ་མེད་པ་ལ་སོགས་པའི་ཡོན་ཏན་བརྒྱད་
དང་ལྡན་པའི་རྣམ་བྱང་བདེན་པ། ཆོས་དཀོན་མཆོག་གི་མཚན་ཉིད། རིགས་
གྲོལ་གྱི་ཡོན་ཏན་བརྒྱད་དང་ལྡན་པའི་འཕགས་པའི་གང་ཟག་དེ། དགེ་འདུན་
དཀོན་མཆོག་གི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་གཉིས་པ་དེར་
207



ཐལ། མཚོན་བྱ་དེའི་ཕྱིར་ཏེ། ལམ་བདེན་ཡིན་པའི་ཕྱིར། འདོད་ན། སྤངས་
པའི་ཡོན་ཏན་དང་ལྡན་པར་ཐལ་ལོ། །གཞན་ཡང་། ཉན་ཐོས་ཀྱི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། མཚན་ཉིད་གཉིས་པ་དེར་ཐལ། མཚོན་
བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། གཞན་ཡང་། ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན།
མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་
ཅན་དེའི་ཕྱིར། གཞན་ཡང་། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
ལ་གནས་པའི་སེམས་དཔའ་ཆོས་ཅན། མཚན་ཉིད་གསུམ་པ་དེར་ཐལ། མཚོན་
བྱ་དེའི་ཕྱིར། འདོད་ན། གྲོལ་བའི་ཡོན་ཏན་དང་ལྡན་པར་ཐལ། འདོད་པའི་
ཕྱིར། འདོད་ན། འགོག་བདེན་གྱི་ཡོན་ཏན་དང་ལྡན་པར་ཐལ། འདོད་པའི་
ཕྱིར། འདོད་ན། ཁྱོད་ཀྱི་འགོག་བདེན་ཐོབ་པར་ཐལ་ལོ། །ཁ་ཅིག་གིས། རིགས་
གྲོལ་གྱི་ཡོན་ཏན་བརྒྱད་པོ་གང་རུང་དང་ལྡན་པའི་རྒྱལ་སྲས་འཕགས་པ། དགེ་
འདུན་དཀོན་མཆོག་གི་མཚན་ཉིད་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན། རྒྱལ་
སྲས་འཕགས་པ་ཡིན་པར་ཐལ། མཚོན་བྱ་དེའི་ཕྱིར། ཁྱབ་པ་ཁས། དེར་
ཐལ། ཐེག་ཆེན་འཕགས་པ་ཡིན་པའི་ཕྱིར། ཁ་ཅིག་གིས། རིགས་གྲོལ་གྱི་
ཡོན་ཏན་བརྒྱད་དང་ལྡན་པའི་ཐེག་ཆེན་འཕགས་པ་ཐེག་ཆེན་གྱི་དགེ་འདུན་དཀོན་
མཆོག་གི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་
ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། མཚན་
108



ཉིད་དེར་ཐལ། མཚོན་བྱ་དེའི་ཕྱིར། རྟགས་སྔར་བཞིན། བྱས་པ་ལ་ཁོ་ན་རེ། །
ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་ཉན་ཐོས་དེ་དགེ་
འདུན་དཀོན་མཆོག་ཡིན་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ་དེ་ཡིན་པའི་
ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་ཀྱིས་སྐྱབས་གནས་ཡང་
དག་ལ་ཐེ་ཚོམ་ཟ་བའི་ཐེ་ཚོམ་གྱི་ས་བོན་སྤངས་པར་ཐལ། འདོད་པའི་ཕྱིར།
ཁྱབ་སྟེ། རྣམ་བཤད་ལས་ཐེག་དམན་སློབ་པ་འཕགས་པ་རྣམས་དགེ་འདུན་དཀོན་
མཆོག་ཏུ་བཞག་དུ་མི་རུང་བར་ཐལ། དེས་སྐྱབས་གནས་ཡང་དག་ལ་ཐེ་ཚོམ་
ཟ་བའི་ཐེ་ཚོམ་གྱི་ས་བོན་མ་སྤངས་པའི་ཕྱིར། ཞེས་གསུངས་པའི་ཕྱིར། ཟེར་
ན༑ མ་ཁྱབ། ཁ་ཅིག་གིས། སངས་རྒྱས་དཀོན་མཆོག་ཡིན་ན། དགེ་འདུན་
དཀོན་མཆོག་མ་ཡིན་པས་ཁྱབ་ཟེར་ན། སྟོན་པ་ཤཱཀྱ་ཐུབ་པ་ཆོས་ཅན། དེར་
ཐལ། དེའི་ཕྱིར། འདོད་མི་ནུས་ཏེ། འདུལ་བ་ལུང་ལས། སངས་རྒྱས་ལ་
སོགས་པའི་དགེ་སློང་གི་དགེ་འདུན། ཞེས་གསུངས་པའི་ཕྱིར། ཁོ་ན་རེ། དེ་
ཆོས་ཅན། དགེ་འདུན་དཀོན་མཆོག་མ་ཡིན་པར་ཐལ། ཐེག་ཆེན་དགྲ་བཅོམ་
པ་ཡིན་པའི་ཕྱིར། ཁྱབ་སྟེ། འགྲེལ་བར། དགེ་འདུན་ལ་སངས་རྒྱས་དཀོན་
མཆོག་གི་ཁོངས་སུ་གཏོགས་པ་ཉིད་ཀྱི་དགྲ་བཅོམ་པ་ནི་མ་གཏོགས་སོ། །ཞེས་
གསུངས་པའི་ཕྱིར། ཟེར་ན། མ་ཁྱབ་སྟེ། དེ་ཆོས་ཅན། དགེ་འདུན་དཀོན་
མཆོག་ཡིན་པར་ཐལ། མཐར་ཐུག་གི་དེ་ཡིན་པའི་ཕྱིར། མ་གྲུབ་ན། དེ་དེར་
209



-gr,
，་པ་
ཐལ། མཐར་ཐུག་གི་དེ་ཡོད་པའི་ཕྱིར་ཏེ། རྒྱུད་བླ་མ་ལས། དྲི་བཅས་དེ་བཞིན་
ཉིད་དང་དྲི་མ་མེད། །དྲི་མེད་སངས་རྒྱས་ཡོན་ཏན་རྒྱལ་བའི་མཛོད། །གང་
ལ་དཀོན་མཆོག་དགེ་བ་གསུམ་འབྱུང་བ། །དོན་དམ་དམིགས་པ་རྣམས་ཀྱི་སྤྱོད་
ཡུལ་ལོ། །ཞེས་དང་། དཀོན་མཆོག་གསུམ་པོ་འདི་ཡི་རིགས། །ཐམས་ཅད་
གཟིགས་པ་ཉིད་ཀྱི་ཡུལ། །ཞེས་གསུངས་པའི་ཕྱིར། གཞན་ཡང་། མཐར་
ཐུག་གི་དཀོན་མཆོག་གསུམ་ཡོད་པར་ཐལ། རྒྱུད་བླ་མའི་དར་ཊཱིཀ་ལས། སྐབས་
འདིར་བསྟན་པའི་དཀོན་མཆོག་ནི། ས་དང་པོ་ཡན་ཆད་ཀྱི་དབང་དུ་བྱས་པ་
ཡིན་གྱི། དེ་ཡང་ས་དང་པོ་ནས་ས་བཅུ་པའི་བར་གྱི་དཀོན་མཆོག་ནི་མཐར་ཐུག་
གི་དཀོན་མཆོག་གསུམ་བསྒྲུབ་པའི་དབང་དུ་བྱས་པ་ཡིན་པས་ཐེག་པ་ཐུན་མོང་
བར་ཐལ་བའི་སྐྱོན་མེད་དོ། །ཞེས་གསུངས་པའི་ཕྱིར། གཞན་ཡང་། མཐར་
ཐུག་གི་དཀོན་མཆོག་གསུམ་ཡོད་པར་ཐལ། མཐར་ཐུག་གི་སྐྱབས་གསུམ་ཡོད་
པའི་ཕྱིར་ཏེ། དཀོན་མཆོག་གསུམ་པོ་དེ་མཐར་ཐུག་གི་སྐྱབས་ཡིན་པའི་ཕྱིར།
བྱས་པ་ལ་ཁོ་ན་རེ། མཁྱེན་གསུམ་རྣམ་མཁྱེན་ཡིན་པར་ཐལ། དཀོན་མཆོག་
གསུམ་མཐར་ཐུག་གི་སྐྱབས་ཡིན་པའི་ཕྱིར། ཟེར་ན། མ་ཁྱབ། གཞན་ཡང་།
མཐར་ཐུག་གི་དཀོན་མཆོག་གསུམ་ཡོད་པར་ཐལ། དཀོན་མཆོག་གསུམ་ཡིན་
པ་ཡོད་པའི་ཕྱིར། སངས་རྒྱས་འཕགས་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་
དེ་དཀོན་མཆོག་གསུམ་ཀ་ཡིན་པའི་ཕྱིར། རྟགས་སླ། གཞན་ཡང་། མཐར་
ཐུག་གི་དཀོན་མཆོག་གསུམ་ཡིན་པ་ཡོད་པར་ཐལ། རྣམ་མཁྱེན་དེ་མཐར་ཐུག་
210



གི་དཀོན་མཆོག་གསུམ་ཡིན་པའི་ཕྱིར། དེས་ན་དངོས་པོའི་གནས་ཚོད་ལ་ལམ་
གྱི་བགྲོད་པ་མཐར་ཐུག་པའི་སྐྱབས་དེ། དོན་དམ་པའི་སྐྱབས་ཀྱི་མཚན་ཉིད།
དེ་དང་མཐར་ཐུག་གི་སྐྱབས་དོན་གཅིག དངོས་པོའི་གནས་ཚོད་ལ་ལམ་གྱི་
བགྲོད་པ་མཐར་མ་ཐུག་པའི་སྐྱབས་དེ། ཀུན་རྫོབ་པའི་སྐྱབས་ཀྱི་མཚན་ཉིད།
དེ་དང་གནས་སྐབས་ཀྱི་སྐྱབས་དོན་གཅིག བྱས་པ་ལ་ཁོ་ན་རེ། གཟུགས་
སྐུ་གཉིས་ཆོས་ཅནམཚན་ཉིད་དེར་ཐལ། མཚོན་བྱ་གཉིས་པ་དེའི་ཕྱིར། དེར་
ཐལ། ཀུན་རྫོབ་པའི་སངས་རྒྱས་དཀོན་མཆོག་ཡིན་པའི་ཕྱིར། ཟེར་ན། མ་
ཁྱབ། རྩ་བར་འདོད་མི་ནུས་ཏེ། སངས་རྒྱས་འཕགས་པ་ཡིན་པའི་ཕྱིར། གཞན་
ཡང་། ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་
བྱ་དེའི་ཕྱིར་ཏེ། དོན་དམ་པའི་ཆོས་དཀོན་མཆོག་ཡིན་པའི་ཕྱིར། ཟེར་ན། མ་
ཁྱབ། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། ཟེར་ན། བྱང་སེམས་
འཕགས་པ་ཆོས་ཅན། དོན་དམ་པའི་སྐྱབས་མ་ཡིན་པར་ཐལ། ཀུན་རྫོབ་པའི་
སྐྱབས་ཡིན་པའི་ཕྱིར། ཁྱབ་པ་དང་པོ་འགྲིག འདོད་ན། དེ་ཆོས་ཅན། དོན་
དམ་པའི་སྐྱབས་ཡིན་པར་ཐལ། དོན་དམ་པའི་བྱང་ཆུབ་སེམས་དཔའ་ཡིན་པའི་
ཕྱིར། ཁྱབ་པ་གཉིས་པ་ལ་འགྲིག མ་གྲུབ་ན། དེར་ཐལ། དབུ་མ་འཇུག་པ་
ལས། དེ་ནས་བཟུང་སྟེ་དེ་ནི་ཐོབ་པར་གྱུར་བ་ཡིས། །བྱང་ཆུབ་སེམས་དཔའ་
ཞེས་བྱའི་སྒྲ་ཉིད་ཀྱིས་བསྙད་དོ། །ཞེས་གསུངས་པའི་ཕྱིར། དེས་ན་དོན་དམ་
པའི་སྐྱབས་ཡིན་ན། དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་
11



པའི་སྐྱབས་ཡིན་པས་ཁྱབ་པར་ཐལ། དེ་ཡིན་ན། སངས་རྒྱས་དཀོན་མཆོག་
ཡིན་དགོས་པའི་ཕྱིར། དེར་ཐལ། རྒྱུད་བླ་མ་ལས། དམ་པའི་དོན་དུ་འགྲོ་བ་
ཡི༑ ༑སྐྱབས་ནི་སངས་རྒྱས་ཉག་གཅིག་ཡིན། །ཞེས་གསུངས་པའི་ཕྱིར། བྱས་
པ་ལ་ཁོ་ན་རེ། སངས་རྒྱས་འཕགས་པ་ཆོས་ཅན། ཀུན་རྫོབ་པའི་སྐྱབས་ཡིན་
པར་ཐལ། ཀུན་རྫོབ་པའི་དཀོན་མཆོག་ཡིན་པའི་ཕྱིར་ཏེ། ཀུན་རྫོབ་པའི་སངས་
རྒྱས་དཀོན་མཆོག་དང་། ཀུན་རྫོབ་པའི་དགེ་འདུན་དཀོན་མཆོག་གཉིས་ཀ་ཡིན་
པའི་ཕྱིར། ཟེར་ན། མ་ཁྱབ། གཞན་ཡང་། ཐེག་ཆེན་གྱི་མཐོང་ལམ་ཆོས་
ཅན། དོན་དམ་པའི་སྐྱབས་ཡིན་པར་ཐལ། དོན་དམ་པའི་ཆོས་དཀོན་མཆོག་
དང༌། དོན་དམ་པའི་དགེ་འདུན་དཀོན་མཆོག་གཉིས་ཀ་ཡིན་པའི་ཕྱིར། ཟེར་
ན༑ མ་ཁྱབ་བོ། །རྒྱུད་བླ་མ་ལས། སྤངས་ཕྱིར་བསླུ་བའི་ཆོས་ཅན་ཕྱིར། །མེད་
ཕྱིར་འཇིགས་དང་བཅས་པའི་ཕྱིར། །ཆོས་རྣམ་གཉིས་དང་འཕགས་པའི་ཚོགས།།
གཏན་གྱི་སྐྱབས་མཆོག་མ་ཡིན་ནོ། །ཞེས་གསུངས་པའི་དོན་ལ། རོང་ཊིཀ་
པ་ན་རེ། ལུང་གི་ཆོས་དཀོན་མཆོག་རྣམས་ཆོས་ཅན། མཐར་ཐུག་གི་སྐྱབས་
མ་ཡིན་ཏེ། མངོན་པར་རྟོགས་པ་མཐར་ཐུག་པའི་ཚེ་གཟིངས་ལྟར་དུ་སྤངས་
པར་བྱ་བ་ཡིན་པའི་ཕྱིར། རྒྱུན་མཐའི་མན་ཆད་ཀྱི་ལམ་བདེན་ཆོས་ཅན། མཐར་
ཐུག་གི་སྐྱབས་མ་ཡིན་ཏེ། རྫུན་པ་བསླུ་བའི་ཆོས་ཅན་ཡིན་པའི་ཕྱིར། ལྷག་
མེད་ཀྱི་མྱང་འདས་ཆོས་ཅན། མཐར་ཐུག་གི་སྐྱབས་མ་ཡིན་ཏེ། མེད་དགག་
ཡིན་པའི་ཕྱིར། ཉན་ཐོས་དགྲ་བཅོམ་པ་ཆོས་ཅན། མཐར་ཐུག་གི་སྐྱབས་མ་
i2



ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་ཕྱིར་ཟེར་ན། ལུང་གི་ཆོས་
དཀོན་མཆོག་ཡིན་ན། མཐར་ཐུག་གི་སྐྱབས་མ་ཡིན་དགོས་པར་ཐལ། དེ་མངོན་
པར་རྟོགས་པ་མཐར་ཐུག་པའི་ཚེ་གཟིངས་ལྟར་དུ་སྤངས་པར་བྱ་བ་ཡིན་པའི་ཕྱིར།
རྟགས་ཁས། འདོད་ན། སངས་རྒྱས་འཕགས་པའི་རྒྱུད་ཀྱིས་བསྡུས་པའི་གསུང་
རབ་ཡན་ལག་བཅུ་གཉིས་ཆོས་ཅན། དེར་ཐལ། དེའི་ཕྱིར། གཞན་ཡང་།
གཟུགས་སྐུ་གཉིས་ཆོས་ཅན། མཐར་ཐུག་གི་སྐྱབས་མ་ཡིན་པར་ཐལ། རྫུན་
པ་བསླུ་བའི་ཆོས་ཅན་ཡིན་པའི་ཕྱིར། ཁྱབ་པ་ཁས། དེར་ཐལ། འདུས་བྱས
ཡིན་པའི་ཕྱིར། རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཆོས་ཅན།
མཐར་ཐུག་གི་སྐྱབས་མ་ཡིན་པར་ཐལ། མེད་དགག་ཡིན་པའི་ཕྱིར། ཁྱབ་པ་
ཁས། འདོད་མི་ནུས་ཏེ། མཐར་ཐུག་གི་སྐྱབས་གཞི་གྲུབ་པའི་ཕྱིར། བྱས་པ་
ལ་ཁོ་ན་རེ། ལས་རྒྱུ་འབྲས་ཆོས་ཅན། རྫུན་པ་བསླུ་བའི་ཆོས་ཅན་ཡིན་པར་
ཐལ། འདུས་བྱས་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན།
བསླུ་བ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བསླུ་བར་
ཐལ། འདོད་པའི་ཕྱིར། ཟེར་ན་མ་ཁྱབ། འདོད་ན། རྒྱུ་དགེ་བ་བྱས་པ་ལས་
འབྲས་བུ་བདེ་བ་འབྱུང་བ་མི་འཐད་པར་ཐལ། འདོད་པའི་ཕྱིར། ཟེར་ན། མ་
ཁྱབ་མཚམས་ལ། ལས་རྒྱུ་འབྲས་ཆོས་ཅན། མི་བདེན་པར་ཐལ། མི་བདེན་
པ་ཡིན་པའི་ཕྱིར། ཁྱབ་སྟེ། བསླུ་བ་ཡིན་ན། བསླུ་བས་ཁྱབ་པའི་ཕྱིར། རྟགས་
ཁས། ཁོ་ན་རེ། དུ་བ་མེ་ལས་འབྱུང་བ་བདེན་པར་ཐལ། ལས་རྒྱུ་འབྲས་བདེན་
13



པའི་ཕྱིར། འདོད་ན། དེ་ཆོས་ཅན། བདེན་པ་ཡིན་པར་ཐལ། འདོད་པའི་
ཕྱིར། ཟེར་ན་མ་ཁྱབ། འདོད་ན། གཞི་གྲུབ་ན་བདེན་པ་ཡིན་པས་ཁྱབ་པར
ཐལ། འདོད་པའི་ཕྱིར། ཁ་ཅིག་གིས། བྱང་སེམས་རྒྱུན་མཐའ་བའི་རྒྱུད་ལ་
འབྱུང་རུང་གི་རྣམ་མཁྱེན་དེ་དེའི་འབྲས་སྐྱབས་ཡིན་ཟེར་ན། དེ་ལ་ཁ་ཅིག་གིས།
བྱང་སེམས་རྒྱུན་མཐའི་རྒྱུད་ལ་འབྱུང་རུང་གི་རྣམ་མཁྱེན་ཆོས་ཅན། དེའི་དུས་
ན་མེད་པར་ཐལ། དེའི་འབྲས་སྐྱབས་ཡིན་པའི་ཕྱིར། འདོད་མི་ནུས་ཏེ། དེའི་
རྒྱུད་ལ་སྐྱེ་བཞིན་པའི་རྣམ་མཁྱེན་དེ་དེའི་དུས་ན་ཡོད་པའི་ཕྱིར། དེར་ཐལ། ས་
བོན་ལས་སྐྱེ་བཞིན་པའི་མྱུ་གུ་དེ་ས་བོན་གྱི་དུས་ན་ཡོད་པའི་ཕྱིར། དེར་ཐལ།
ས་བོན་ལས་སྐྱེ་བཞིན་པའི་མྱུ་གུ་ཡོད་པ་གང་ཞིག དེ་མྱུ་གུའི་དུས་ན་མེད་པའི་
ཕྱིར། དང་པོ་དེར་ཐལ། ས་བོན་འགག་བཞིན་པ་དང་མྱུ་གུ་སྐྱེ་བཞིན་པ་དུས་
མཉམ་པའི་ཕྱིར་ཟེར་ན། མ་ཁྱབ་སྟེ། ཁ་ཅིག་གིས། ས་བོན་ལས་སྐྱེ་བཞིན་
པའི་མྱུ་གུ་མྱུ་གུའི་དུས་ན་ཡོད་ཟེར་བ་དང་། རྒྱུན་མཐའ་བའི་རྒྱུད་ལ་སྐྱེ་བཞིན་
པའི་རྣམ་མཁྱེན་དེ་རྣམ་མཁྱེན་གྱི་དུས་ན་ཡོད་ཟེར་ན། མྱུ་གུ་རང་དུས་སུ་ས་
བོན་ལས་སྐྱེ་བཞིན་པ་ཡིན་པར་ཐལ། ས་བོན་ལས་སྐྱེ་བཞིན་པའི་མྱུ་གུ་མྱུ་གུའི་
དུས་ན་ཡོད་པའི་ཕྱིར། རྟགས་ཁས། འདོད་ན། མྱུ་གུ་དེ་རང་དུས་ན་རང་རྒྱུ་
ལས་སྐྱེ་བཞིན་པ་ཡིན་པར་ཐལ། འདོད་པའི་ཕྱིར། འདོད་ན། མྱུ་གུ་དེ་རང་
དུས་སུ་རང་རྒྱུད་ལ་རག་ལས་པ་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། དེ་རང་དུས་སུ་རང་རྒྱུ་ལས་རྫོགས་པར་གྲུབ་ཟིན་པའི་ཕྱིར། རྟགས་
214



༑ ཟ，
。
A
=
，
ཟs，
-
，
གྲུབ་སྟེ། རྣམ་འགྲེལ་ལས། རང་གི་རྒྱུ་ལས་གྲུབ་པའི་ཕྱིར། །འབྲས་བུ་རག་
ལས་མེད་པར་ཡང་། །རྟོགས་པ་ཡིས་ནི་འབྲེལ་བར་བྱེད། །ཅེས་གསུངས་པའི་
ཕྱིར། བྱས་པ་ལ་ཁོ་ན་རེ། མྱུ་གུ་རང་དུས་སུ་རང་རྒྱུ་ལས་སྐྱེ་བཞིན་པ་ཡིན་
པར་ཐལ། དེ་རང་དུས་སུ་རང་རྒྱུ་ལས་སྐྱེ་བ་ཡིན་པའི་ཕྱིར། ཟེར་ན། མ་
ཁྱབ། མ་གྲུབ་ན། དེར་ཐལ། རང་དུས་སུ་སྐྱེ་བ་ཡིན་པའི་ཕྱིར་ཏེ། དེ་རང་
དུས་སུ་སྐྱེ་བ་གནས་པ་འཇིག་པ་གསུམ་ཀ་ཡིན་པའི་ཕྱིར། དེར་ཐལ། འདུས་
བྱས་ཡིན་པའི་ཕྱིར། ཁ་ཅིག་གིས། མྱུ་གུ་རང་དུས་སུ་སྐྱེ་བ་མ་ཡིན་ཟེར་ན།
དེ་རང་དུས་སུ་སྐྱེ་བ་ཡིན་པར་ཐལ། དེ་ཡོད་པ་གང་ཞིག སྐྱེ་བ་སྐྱེ་བའི་དུས་
སུ་སྐྱེ་བ་ཡིན་པའི་ཕྱིར། ཕྱི་མ་མ་གྲུབ་ན། སྐྱེ་བ་ཆོས་ཅན། རང་དུས་སུ་ཁྱོད་
ཁྱོད་རང་ཡིན་པར་ཐལ། ཁྱོད་ཁྱོད་རང་གང་ཞིག ཁྱོད་འདུས་བྱས་ཡིན་
པའི་ཕྱིར། རྟགས་སླ། ཁོ་ན་རེ། མྱུ་གུ་ཆོས་ཅན། རང་དུས་སུ་སྐྱེ་བ་མ་ཡིན་
པར་ཐལ། རང་གི་རྒྱུའི་དུས་སུ་སྐྱེ་བ་ཡིན་པའི་ཕྱིར། ཟེར་ན་མ་ཁྱབ། དེར་
ཐལ། རང་གི་དངོས་རྒྱུའི་དུས་སུ་སྐྱེ་བ་ཡིན་པའི་ཕྱིར་ཏེ། འདུས་བྱས་ཡིན་
པའི་ཕྱིར། ཁོ་ན་རེ། མྱུ་གུ་ཆོས་ཅན། ཁྱོད་དང་ཁྱོད་ཀྱི་སྐྱེ་གནས་འཇིག་གསུམ་
ཀ་དུས་མཉམ་པར་ཐལ། ཁྱོད་དང་ཁྱོད་འདུས་བྱས་ཡིན་པ་དུས་མཉམ་པའི་
ཕྱིར། ཁྱབ་སྟེ། རང་དུས་སུ་འདུས་བྱས་ཡིན་ན། རང་དུས་སུ་སྐྱེ་གནས་འཇིག་
གསུམ་ཀ་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་ཅན།
ཁྱོད་དང་ཁྱོད་སྐྱེ་བ་དུས་མཉམ་པར་ཐལ་ལོ། །འདོད་པའི་ཕྱིར། འདོད་མི་
-
།
་，
r
，
15



ནུས་ཏེ། ཁྱོད་ཀྱི་རྒྱུའི་དུས་སུ་ཁྱོད་སྐྱེ་བ་ཡོད། ཁྱོད་ཀྱི་རྒྱུའི་དུས་སུ་ཁྱོད་མེད་
པའི་ཕྱིར། རྟགས་གཉིས་ཀ་གྲུབ་སྟེ། འདུས་བྱས་ཡིན་པའི་ཕྱིར། གཞན་ཡང་།
ས་བོན་ལས་སྐྱེ་བཞིན་པའི་མྱུ་གུ་ཡོད་པར་ཐལ། ས་བོན་འགག་བཞིན་པ་དང་།
མྱུ་གུ་སྐྱེ་བཞིན་པ་གཉིས་དུས་མཉམ་པའི་ཕྱིར། ཁྱབ་པ་ཁས། རྟགས་གྲུབ་སྟེ།
དེ་གཉིས་དངོས་རྒྱུ་དངོས་འབྲས་ཡིན་པའི་ཕྱིར། འདོད་ན། ས་བོན་སྐྱེ་བཞིན་
པ་ཡོད་པར་ཐལ་ལོ། །འདོད་ན། སྐྱེ་བཞིན་པ་སྐྱེ་བཞིན་པ་ཡིན་པར་ཐལ། འདོད་
པའི་ཕྱིར། འདོད་ན། སྐྱེ་བཞིན་པ་ཆོས་ཅན། རང་དུས་སུ་ཁྱོད་ཁྱོད་རང་
ཡིན་པར་ཐལ། འདོད་པ་གང་ཞིག ཁྱོད་འདུས་བྱས་ཡིན་པའི་ཕྱིར། འདོད་
ན༑ དེ་ཆོས་ཅན། རང་དུས་སུ་སྐྱེ་བཞིན་པ་མ་ཡིན་པར་ཐལ། རང་དུས་སུ་
རྫོགས་པར་སྐྱེས་ཟིན་པའི་ཕྱིར་ཏེ། འདུས་བྱས་ཡིན་པའི་ཕྱིར། བྱས་པ་ལ་ཁོ་
ན་རེ། སྐྱེ་བ་ཆོས་ཅན། རང་དུས་སུ་སྐྱེ་བ་མ་ཡིན་པར་ཐལ། རང་དུས་སུ་སྐྱེ་
ཟིན་པའི་ཕྱིར། ཟེར་ན། མི་མཚུངས་སོ། །ཁ་ཅིག་གིས། བྱང་སེམས་ཚོགས་
ལམ་པ་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ལ་གྲུབ་ཟིན་གྱི་དཀོན་མཆོག་
གསུམ་པོ་དེ། བྱང་སེམས་ཚོགས་ལམ་པའི་རྒྱུའི་སྐྱབས་དང་། དེའི་ཐོབ་བྱར་
གྱུར་བའི་དཀོན་མཆོག་གསུམ་པོ་དེ་དེའི་འབྲས་སྐྱབས་ཡིན་ཟེར་ན། བྱང་སེམས་
ཚོགས་ལམ་པ་དང་རྒྱུད་ཐ་དད་དུ་གྱུར་བའི་དཀོན་མཆོག་གསུམ་ཡོད་པར་ཐལ།
དམ་བཅའ་དང་པོ་དེའི་ཕྱིར། འདོད་ན། དེ་དང་རྒྱུད་ཐ་དད་དུ་གྱུར་བའི་སངས་
རྒྱས་འཕགས་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། སངས་
216



རྒྱས་འཕགས་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་
ན༑ བྱང་སེམས་ཚོགས་ལམ་པའི་རྟོགས་པ་སྔོན་དུ་སོང་བས་ཁྱབ་པའི་ཕྱིར།
གཞན་ཡང་། སངས་རྒྱས་འཕགས་པ་ཡིན་ན། བྱང་སེམས་ཚོགས་ལམ་པ་
དང་རྒྱུད་གཅིག་ཡིན་དགོས་པར་ཐལ། བྱང་སེམས་ཚོགས་ལམ་པ་ཡིན་ན།
སངས་རྒྱས་འཕགས་པ་དང་རྒྱུད་གཅིག་ཡིན་དགོས་པའི་ཕྱིར་ཏེ། དེ་ཡིན་ན།
སངས་རྒྱས་འཕགས་པའི་གོ་འཕང་མངོན་དུ་བྱེད་ངེས་ཡིན་དགོས་པའི་ཕྱིར་ཏེ།
དེ་ཡིན་ན། སངས་རྒྱས་ངེས་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སེམས་
ཅན་ཡིན་ན། སངས་རྒྱས་འཕགས་པ་དང་རྒྱུད་གཅིག་ཡིན་དགོས་པར་ཐལ།
བྱང་སེམས་ཚོགས་ལམ་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར།
འདོད་ན། ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། འདོད་
ནི༑ དེ་ཆོས་ཅན། སངས་རྒྱས་འཕགས་པ་ཁྱོད་དང་རྒྱུད་གཅིག་ཡིན་པར་ཐལ།
འདོད་པའི་ཕྱིར། འདོད་ན། སངས་རྒྱས་འཕགས་པ་ཆོས་ཅན། ཁྱོད་ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་གང་ཟག་ཡིན་པར་ཐལ། ཁྱོད་
སངས་འཕགས་གང་ཞིག ཁྱོད་དེ་དང་རྒྱུད་གཅིག་ཡིན་པའི་ཕྱིར། ཟེར་ན་
མ་ཁྱབ། འདོད་ན། སངས་རྒྱས་འཕགས་པ་ཆོས་ཅན། དམན་ལམ་སྔོན་དུ་
སོང་བའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དམན་
ལམ་སྔོན་དུ་མ་སོང་བའི་སངས་རྒྱས་འཕགས་པ་ཁྱོད་ཡིན་པའི་ཕྱིར། ཁ་ཅིག་
གིས། བྲམ་ཟེའི་ཁྱེའུ་བླ་མ་དང་། རྫ་མཁན་གྱི་ཁྱེའུ་སྣང་བྱེད་དང་། རྒྱལ་པོ་
-
--
11:
17



ང་ལས་ནུས་རྣམས་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པ་ཡིན་ནམ་མིན་ཟེར་དེ་
ལ་ཁ་ཅིག་གིས། དེ་རྣམས་ད་ལྟར་གྱི་དུས་སུ་དེ་མ་ཡིན་ཟེར་ན། དེ་མི་འཐད་
དེ༑ རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར་
ཏེ༑ དེ་དེའི་དུས་སུ་སྟོན་པ་ཤཱཀྱ་ཐུབ་པར་གྱུར་བའི་ཕྱིར་ཏེ། དེ་སྟོན་པ་ཤཱཀྱ་
ཐུབ་པར་གྱུར་བའི་དུས་སྲིད་པའི་ཕྱིར་ཏེ། དེ་རང་དུས་སུ་སྟོན་པ་ཤཱཀྱ་ཐུབ་པར་
འགྱུར་རུང་ཡིན་པའི་ཕྱིར། ཁོ་ན་རེ། བདག་སྐྱེ་ཡོད་པར་ཐལ། རྒྱལ་པོ་ང་
ལས་ནུས་ཀྱི་དུས་སུ་བདག་སྐྱེ་ཡོད་པའི་ཕྱིར། དེར་ཐལ། དེའི་དུས་སུ་སྟོན་
པ་ཤཱཀྱ་ཐུབ་པ་དེ་བདག་ལས་སྐྱེས་པའི་ཕྱིར། དེར་ཐལ། དེ་དེའི་དུས་སུ་སྟོན་
པ་ཤཱཀྱ་ཐུབ་པའི་རྒྱུ་ཡིན་པའི་ཕྱིར། ཞེས་ཟེར། ཡང་ཁོ་ན་རེ། སྟོན་པ་ཤཱཀྱ་
ཐུབ་པ་དེ་རྒྱལ་པོ་ང་ལས་ནུས་ཀྱི་དུས་སུ་རྒྱལ་པོ་ང་ལས་ནུས་ཡིན་པར་ཐལ། རྒྱལ་
པོ་ང་ལས་ནུས་དེ་སྟོན་པ་ཤཱཀྱ་ཐུབ་པའི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར།
རྟགས་ཁས། འདོད་ན། སྟོན་པ་ཤཱཀྱ་ཐུབ་པ་ཆོས་ཅན། ཁྱོད་རྒྱལ་པོ་ང་ལས་
ནུས་ཀྱི་དུས་སུ་སྟོན་པ་ཤཱཀྱ་ཐུབ་པའི་རྒྱུ་ཡིན་པར་ཐལ། ཁྱོད་དེའི་དུས་སུ་རྒྱལ་
པོ་ང་ལས་ནུས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་
དེའི་དུས་སུ་སྟོན་པ་ཤཱཀྱ་ཐུབ་པའི་རྒྱུ་མ་ཡིན་པར་ཐལ། དེའི་དུས་སུ་སྟོན་པ་
ཤཱཀྱ་ཐུབ་པ་དེ་ཁྱོད་ཀྱི་རྒྱུ་ཡིན་པའི་ཕྱིར། རྟགས་གསལ་དངོས། ཟེར་ན་མ་
ཁྱབ། ཁོ་ན་རེ། རྒྱལ་པོ་ང་ལས་ནུས་དེ་ད་ལྟར་གྱི་དུས་སུ་སངས་རྒྱས་འཕགས་
པ་ཡིན་པར་ཐལ། དེ་དེའི་དུས་སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། རྟགས་
218



ཁས། འདོད་ན། དེ་ད་ལྟར་སངས་རྒྱས་ཡིན་པར་ཐལ་ལོ། །འདོད་པའི་ཕྱིར།
འདོད་ན། དེ་སངས་རྒྱས་ཡིན་པར་ཐལ་ལོ། །ཟེར་ན་འདིར་མ་ཁྱབ། ཁོ་ན་
རེ༑ རྒྱལ་པོ་ང་ལས་ནུས་ཆོས་ཅན། ཁྱོད་སངས་རྒྱས་འགྱུར་མ་ཡིན་པར་ཐལ།
ཁྱོད་སངས་རྒྱས་ཡིན་པའི་ཕྱིར། དེར་ཐལ། ཁྱོད་ད་ལྟར་གྱི་དུས་སུ་སངས་
རྒྱས་ཟིན་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། མདུན་གྱི་སྐྱེས་བུ་ལན་
འདེབས་པ་པོ་སངས་རྒྱས་པའི་སངས་རྒྱས་འཕགས་པ་དེ་མདུན་གྱི་སྐྱེས་བུ་ལན་
འདེབས་པ་པོའི་དུས་སུ་མདུན་གྱི་སྐྱེས་བུ་ལན་འདེབས་པ་པོ་ཡིན་པར་ཐལ། སྟོན་
པ་ཤཱཀྱ་ཐུབ་པ་དེ་རྒྱལ་པོ་ང་ལས་ནུས་ཀྱི་དུས་སུ་རྒྱལ་པོ་ང་ལས་ནུས་ཡིན་པའི་
ཕྱིར། རྟགས་ཁས། འདོད་ན། དེ་དེའི་དུས་སུ་ད་ལྟར་བ་ཡིན་པར་ཐལ། འདོད་
པའི་ཕྱིར་ན་མ་ཁྱབ། འདོད་ན། མདུན་གྱི་སྐྱེས་བུ་ལན་འདེབས་པ་པོ་དེ་ད་ལྟར་
སངས་རྒྱས་ཡིན་པར་ཐལ། འདོད་པའི་ཕྱིར། ཁོ་ན་རེ། རྒྱལ་པོ་ང་ལས་ནུས་
ཆོས་ཅན། ད་ལྟར་གྱི་དུས་སུ་ཡོད་པར་ཐལ། ད་ལྟར་གྱི་དུས་སུ་སྟོན་པ་ཤཱཀྱ་
ཐུབ་པ་ཡིན་པའི་ཕྱིར་ན་མ་ཁྱབ། ཁོ་ན་རེ། རྒྱལ་པོ་ང་ལས་ནུས་ཆོས་ཅན།
ད་ལྟར་གྱི་དུས་སུ་སྟོན་པ་ཤཱཀྱ་ཐུབ་པའི་རྒྱུད་ལ་ཡོད་པར་ཐལ། ད་ལྟར་གྱི་དུས་
སུ་སྟོན་པ་ཤཱཀྱ་ཐུབ་པ་ཡིན་པའི་ཕྱིར། འདོད་ན། ད་ལྟར་གྱི་དུས་སུ་ཡོད་པར་
ཐལ། འདོད་པའི་ཕྱིར་ན་མ་ཁྱབ། བྱང་སེམས་རྒྱུན་མཐའ་བ་ཆོས་ཅན། ཁྱོད་
བྱང་སེམས་རྒྱུན་མཐའ་བ་སངས་རྒྱས་པའི་ཚེ་ན་ཡོད་པར་ཐལ། ཁྱོད་དེའི་ཚེ་
ན་ད་ལྟར་བ་ཡིན་པའི་ཕྱིར། དེར་ཐལ། ཁྱོད་དེའི་ཚེ་ན་ད་ལྟར་བའི་སངས་
219



རྒྱས་འཕགས་པ་ཡིན་པའི་ཕྱིར། ཁྱབ་པ་འགྲིག གཞན་ཡང་། རྒྱུན་མཐའ་
ཡེ་ཤེས་ཆོས་ཅན། ཁྱོད་བྱང་སེམས་རྒྱུན་མཐའ་བ་སངས་རྒྱས་པའི་ཚེ་ན་ཡོད་
པར་ཐལ། ཁྱོད་དེའི་ཚེ་ན་སངས་རྒྱས་འཕགས་པའི་རྒྱུད་ལ་ཡོད་པའི་ཕྱིར། ཁྱབ་
པ་ཁས། དེར་ཐལ། དེའི་ཚེ་ན་རྣམ་མཁྱེན་ཡིན་པའི་ཕྱིར། གང་ཟག་དེའི་
འབྲས་སྐྱབས་ཡིན་ན། གང་ཟག་དེའི་འབྲས་བུ་ཡིན་པས་ཁྱབ་ཟེར་ན། བྱང་
སེམས་ཚོགས་ལམ་པའི་ཐོབ་བྱར་གྱུར་བའི་ངོ་བོ་ཉིད་སྐུ་ཆོས་ཅན། དེར་ཐལ།
དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན་ས། ཁ་ཅིག་གིས། གང་ཟག་
དེའི་འབྲས་སྐྱབས་ཡིན་ན། གང་ཟག་དེའི་དུས་ན་མེད་པས་ཁྱབ་ཟེར་ན། སངས་
རྒྱས་འཕགས་པ་ཆོས་ཅན། སངས་རྒྱས་འཕགས་པ་དང་དུས་མཉམ་དུ་བྱུང་
བའི་བྱང་སེམས་ཚོགས་ལམ་པའི་དུས་སུ་མེད་པར་ཐལ། དེའི་འབྲས་སྐྱབས་
ཡིན་པའི་ཕྱིར་ཏེ། དེའི་ཐོབ་བྱ་མཐར་ཐུག་ཡིན་པའི་ཕྱིར། རྩ་བར་འདོད་མི་
ནུས་ཏེ། དེ་དང་དུས་མཉམ་ཡིན་པའི་ཕྱིར།
རང་ལུགས་ལ་ཐེག་ཆེན་ཐུན་མོང་བའི་སྐྱབས་གསུམ་
ངོས་བཟུང་བ།
གཉིས་པ་རང་ལུགས་ལ། ཐེག་ཆེན་ཐུན་མོང་མ་ཡིན་པའི་སྐྱབས་གསུམ་ངོས་
བཟུང་བ། དོན་དམ་པའི་སྐྱབས་དང་། ཀུན་རྫོབ་པའི་སྐྱབས་ཀྱི་ཁྱད་པར་བཤད་
220



པ༑ རྒྱུ་སྐྱབས་དང་འབྲས་སྐྱབས་ངོས་བཟུང་བ་དང་གསུམ་ལས། དང་པོ་ནི། །
དོན་གཉིས་མཐར་ཕྱིན་པའི་སྐྱབས་གནས་མཐར་ཐུག་དེ། སངས་རྒྱས་དཀོན་
མཆོག་གི་མཚན་ཉིད། དེ་ལ་དབྱེ་ན། ཀུན་རྫོབ་པའི་སངས་རྒྱས་དཀོན་མཆོག་
དང་། དོན་དམ་པའི་སངས་རྒྱས་དཀོན་མཆོག་གཉིས་སུ་ཡོད། དང་པོ་ནི།
གཟུགས་སྐུ་གཉིས་ལྟ་བུ། གཉིས་པ་ནི་ངོ་བོ་ཉིད་སྐུ་དང་ཡེ་ཤེས་ཆོས་སྐུ་ལྟ་བུ་
ལ་བྱེད། འགོག་ལམ་གང་རུང་གིས་བསྡུས་པའི་འཕགས་རྒྱུད་ཀྱི་རྣམ་བྱང་བདེན་
པ་དེ་ཆོས་དཀོན་མཆོག་གི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་
ན༑ ཀུན་རྫོབ་པའི་ཆོས་དཀོན་མཆོག་དང་། དོན་དམ་པའི་ཆོས་དཀོན་མཆོག་
གཉིས་ལས། དང་པོ་ནི། གསུང་རབ་ཡན་ལག་བཅུ་གཉིས་ལྟ་བུ། གཉིས་པ་
ནི༑ འགོག་བདེན་དང་ལམ་བདེན་ལྟ་བུ། རིགས་གྲོལ་གྱི་ཡོན་ཏན་བརྒྱད་པོ་
གང་རུང་དང་ལྡན་པའི་འཕགས་པའི་གང་ཟག་དེ། དགེ་འདུན་དཀོན་མཆོག་
གི་མཚན་ཉིད། དེ་གང་རུང་དང་ལྡན་པའི་ཐེག་ཆེན་གྱི་འཕགས་པའི་གང་ཟག་
དེ༑ ཐེག་ཆེན་གྱི་དགེ་འདུན་དཀོན་མཆོག་གི་མཚན་ཉིད། དེ་ལ་སྒྲས་བརྗོད་
རིགས་ཀྱི་སྒོ་ནས་དབྱེ་ན་ཀུན་རྫོབ་པའི་དགེ་འདུན་དཀོན་མཆོག་དང་། དོན་
དམ་པའི་དགེ་འདུན་དཀོན་མཆོག་གཉིས་ལས། དང་པོ་དང་དགེ་འདུན་དཀོན་
མཆོག་དོན་གཅིག དཔེར་ན་འཕགས་པའི་གང་ཟག་ཐམས་ཅད་ལྟ་བུ། གཉིས་
པ་ནི། འགོག་བདེན་དང་ལམ་བདེན་ལྟ་བུ་ལ་བྱེད། གཉིས་པ་ནི། དངོས་པོའི་
གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་དེ་དོན་དམ་པའི་སྐྱབས་
221



ཀྱི་མཚན་ཉིད། དེ་དང་མཐར་ཐུག་གི་སྐྱབས་དོན་གཅིག དངོས་པོའི་གནས་
ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་དེ། ཀུན་རྫོབ་པའི་སྐྱབས་
ཀྱི་མཚན་ཉིད། དེ་དང་གནས་སྐབས་ཀྱི་སྐྱབས་དོན་གཅིག གསུམ་པ་ནི།
གང་ཟག་གཞན་རྒྱུད་ལ་གྲུབ་ཟིན་པའི་དཀོན་མཆོག་གསུམ་པོ་དེ། བྱང་སེམས་
ཚོགས་ལམ་པའི་རྒྱུའི་སྐྱབས་དང་། དེའི་ཐོབ་བྱར་གྱུར་བའི་དཀོན་མཆོག་གསུམ་
པོ་དེ་དེའི་འབྲས་བུའི་སྐྱབས་ཡིན་ནོ། །གསུམ་པ་རྩོད་པ་སྤོང་བ་ལ། ཁོ་ན་རེ།
རང་ཉིད་སྐྱབས་གནས་མཐར་ཐུག་ཡིན་ན། རང་ཉིད་ཀྱི་སྐྱབས་གནས་མཐར་
ཐུག་མེད་དགོས་པར་ཐལ། སྟོན་པ་ཤཱཀྱ་ཐུབ་པའི་སྐྱབས་གནས་མཐར་ཐུག་མེད་
པའི་ཕྱིར། འདོད་ན། དོན་གཉིས་མཐར་ཕྱིན་ཆོས་ཅན། དེར་ཐལ། དེའི་
ཕྱིར། དེར་ཐལ། ཆོས་ཅན་དེའི་ཕྱིར། དེ་དེར་ཐལ། དེ་ཡོད་པའི་ཕྱིར།
གོང་དུ་འདོད་ན། དོན་གཉིས་མཐར་ཕྱིན་གྱི་སྐྱབས་གནས་མཐར་ཐུག་ཡོད་པར་
ཐལ། སྟོན་པ་ཤཱཀྱ་ཐུབ་པ་དེ་དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
སངས་རྒྱས་དཀོན་མཆོག་ཡིན་པའི་ཕྱིར། ཁྱབ་པ་ཁས། ཞེས་ཟེར་ན། སྒྲིབ་
གཉིས་སྤངས་པའི་སྐྱབས་གནས་མཐར་ཐུག་ཡོད་པར་ཐལ། སྟོན་པ་ཤཱཀྱ་ཐུབ་
པ་དེ་དེ་ཡིན་པའི་ཕྱིར། རྟགས་འབུད། འདོད་ན། སྒྲིབ་གཉིས་སྤངས་པ་ཆོས་
ཅན། ཁྱོད་ཀྱི་སྐྱབས་གནས་མཐར་ཐུག་མེད་པར་ཐལ། ཁྱོད་སྐྱབས་གནས་
མཐར་ཐུག་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དོན་དམ་པའི་
སངས་རྒྱས་དཀོན་མཆོག་ཡིན་པའི་ཕྱིར། མ་ཁྱབ་ན་འབུད། ཡང་ཁོ་ན་རེ།
222



1，
'
-
བྱང་སེམས་འཕགས་པའི་ཡིད་ཀྱི་རྣམ་པར་ཤེས་པ་ཆོས་ཅན། ཀུན་རྫོབ་པའི་
དགེ་འདུན་དཀོན་མཆོག་ཡིན་པར་ཐལ། དགེ་འདུན་དཀོན་མཆོག་ཡིན་པའི་
ཕྱིར། ཁྱབ་པ་ཁས། འདོད་མི་ནུས་ཏེ། དོན་དམ་པའི་དགེ་འདུན་དཀོན་མཆོག་
ཡིན་པའི་ཕྱིར་ན། མ་ཁྱབ་སྟེ། བྱང་སེམས་མཐོང་ལམ་པ་ཆོས་ཅན། ཀུན་
རྫོབ་པའི་བྱང་ཆུབ་སེམས་དཔའ་མ་ཡིན་པར་ཐལ། དོན་དམ་པའི་བྱང་ཆུབ་
སེམས་དཔའ་ཡིན་པའི་ཕྱིར། ཁྱབ་པ་འགྲིག དེར་ཐལ། དོན་དམ་སེམས་
བསྐྱེད་ཐོབ་པའི་བྱང་ཆུབ་སེམས་དཔའ་ཡིན་པའི་ཕྱིར། རྟགས་གྲུབ་སྟེ། དབུ་
མ་འཇུག་པ་ལས། དེ་ནས་བཟུང་སྟེ་དེ་ནི་ཐོབ་པར་གྱུར་བ་ཡིས། བྱང་ཆུབ་
སེམས་དཔའ་ཞེས་བྱའི་སྒྲ་ཉིད་ཀྱིས་བསྙད་དོ། །ཞེས་གསུངས་པའི་ཕྱིར། རྩ་
བར་འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། ཐེག་ཆེན་འཕགས་པ་
ཆོས་ཅན། དོན་དམ་པའི་སྐྱབས་ཡིན་པར་ཐལ། མཚན་ཉིད་དེའི་ཕྱིར། དེར་
ཐལ། དེ་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་
དང་། དེ་དངོས་པོའི་གནས་ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་
གང་རུང་གང་ཞིག ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། སྐྱབས་ཡིན་
པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཀུན་རྫོབ་པའི་སྐྱབས་ཡིན་
པར་ཐལ། མ་གྲུབ་པ་དེའི་ཕྱིར། འདོད་ན་གནས་སྐབས་ཀྱི་སྐྱབས་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་དང་མཐར་ཐུག་གི་སྐྱབས་
ཀྱི་གཞི་མཐུན་ཡོད་པའི་ཕྱིར་ན། མ་ཁྱབ། ཁོ་ན་རེ། སངས་རྒྱས་འཕགས་པ་
223



དང་བྱང་སེམས་འཕགས་པ་གཉིས་ཆོས་ཅན། དངོས་པོའི་གནས་ཚོད་ལ་ལམ་
གྱི་བགྲོད་པ་མཐར་ཐུག་པའི་སྐྱབས་ཡིན་པར་ཐལ། དེ་དང་དངོས་པོའི་གནས་
ཚོད་ལ་ལམ་གྱི་བགྲོད་པ་མཐར་མ་ཐུག་པའི་སྐྱབས་གང་རུང་གང་ཞིག ཕྱི་
མ་མ་ཡིན་པའི་ཕྱིར། དང་པོ་གྲུབ་སྟེ། སྐྱབས་ཡིན་པའི་ཕྱིར། གཉིས་པ་མ་
གྲུབ་ན། ཀུན་རྫོབ་པའི་སྐྱབས་ཡིན་པར་ཐལ། མ་གྲུབ་པ་དེའི་ཕྱིར། འདོད་
ན༑ སངས་རྒྱས་འཕགས་པ་ཀུན་རྫོབ་པའི་སྐྱབས་ཡིན་པར་ཐལ། འདོད་པའི་
ཕྱིར་ན་མ་ཁྱབ། རྩ་བར་འདོད་ན། དེ་གཉིས་ཆོས་ཅན། དོན་དམ་པའི་སྐྱབས་
ཡིན་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། བྱང་སེམས་
འཕགས་པ་དོན་དམ་པའི་སྐྱབས་ཡིན་པར་ཐལ། དེ་གཉིས་ཀ་དོན་དམ་པའི་སྐྱབས་
ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། མཐར་ཐུག་གི་སྐྱབས་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།
བདེན་གཉིས་བཤད་པ།
བྱང་ཆུབ་ཀྱི་སེམས་ཀྱི་རབ་ཏུ་དབྱེ་བ། ཞེས་སོགས་ཀྱི་སྐབས་སུ། སྦྱོར་བ་
དང་མཐའ་དཔྱད་པ་གཉིས་ལས། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་
ཚེ་བྱང་ཆེན་ཡོད་བཞིན་དུ་བྱང་ཆེན་ཡང་དག་པར་རྗེས་སུ་མི་མཐོང་ཞེས་སོགས་
ཀྱི་མདོ་ཆོས་ཅན། སྒྲུབ་པའི་ངོ་བོ་ལ་འདོམས་པ་ཡིན་ཏེ། ཡུལ་བདེན་པ་གཉིས་



ལས་མི་འདའ་བར་ཡུལ་ཅན་ཐབས་ཤེས་ཟུང་འབྲེལ་གྱི་སྒོ་ནས་ཉམས་སུ་ལོང་
ཞིག་ཞེས་འདོམས་པའི་མདོ་ཚིག་ཡིན་པའི་ཕྱིར། འཛམ་བུའི་གླིང་འདིར་དགེ་
སློང་ཤཱ་རིའི་བུ་དང་། མོའུ་འགལ་གྱི་བུ་ལྟ་བུ་ཤ་སྟག་གིས་གང་བ་འདི་ལྟ་སྟེ།
ཞེས་སོགས་ཀྱི་མདོ་ཆོས་ཅན། སྒྲུབ་པའི་ཁྱད་པར་ལ་འདོམས་པ་ཡིན་ཏེ། རང་
དོན་དུ་ཐེག་དམན་ཡིད་བྱེད་ཀྱི་བསམ་པ་དང་མ་འདྲེས་པར་ཉམས་སུ་ལོང་ཞིག་
ཅེས་འདོམས་པའི་མདོ་ཚིག་ཡིན་པའི་ཕྱིར། གཉིས་པ་ལ་གསུམ་ལས། དང་
པོ་ལ་ཁ་ཅིག ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་ཀུན་རྫོབ་བདེན་པའི་
མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་རྙེད་དོན། དོན་དམ་པའི་
མཚན་ཉིད། ཟེར་ན། བུམ་པའི་ཆོས་ཉིད་ཆོས་ཅན། ཀུན་རྫོབ་བདེན་པ་ཡིན་
པར་ཐལ། མཚན་ཉིད་དེའི་ཕྱིར། དེར་ཐལ། ཇི་སྙེད་པ་མཁྱེན་པའི་རྣམ་
མཁྱེན་གྱི་རྙེད་དོན་ཡིན་པའི་ཕྱིར་ཏེ། དེ་དེའི་གཞལ་བྱ་ཡིན་པའི་ཕྱིར་ཏེ། གཞི་
གྲུབ་པའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར་ཏེ། ཆོས་
ཉིད་ཡིན་པའི་ཕྱིར། བུམ་པ་ཆོས་ཅན། དོན་དམ་བདེན་པ་ཡིན་པར་ཐལ། མཚན་
ཉིད་དེའི་ཕྱིར། དེར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱི་རྙེད་དོན་ཡིན་
པའི་ཕྱིར། དེར་ཐལ། དེའི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར།
རྩ་བར་འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར་ཏེ། དངོས་པོ་ཡིན་
པའི་ཕྱིར། ཁོ་ན་རེ། སངས་རྒྱས་འཕགས་པའི་མིག་ཤེས་ཀྱི་བཟུང་བྱ་ཡིན་
ན༑ མིག་ཤེས་ཀྱི་བཟུང་བྱ་ཡིན་དགོས་པར་ཐལ། ཇི་སྙེད་པ་མཁྱེན་པའི་རྣམ་



མཁྱེན་གྱི་རྙེད་དོན་ཡིན་ན། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་ཡིན་དགོས་
པའི་ཕྱིར། ཟེར་ན་མ་ཁྱབ། འདོད་ན། སྒྲ་ཆོས་ཅན། དེར་ཐལ། དེའི་ཕྱིར།
གཞན་ཡང་། བདེན་མེད་ཆོས་ཅན། ཀུན་རྫོབ་བདེན་པ་ཡིན་པར་ཐལ། མཚན་
ཉིད་དེའི་ཕྱིར། དེར་ཐལ། བདེན་འཛིན་ལོག་ཤེས་སུ་རྟོགས་པའི་རྗེས་དཔག་
གི་རྙེད་དོན་ཡིན་པའི་ཕྱིར་ཏེ། དེའི་གཞལ་བྱ་ཡིན་པའི་ཕྱིར། མ་གྲུབ་ན། བདེན་
མེད་ཆོས་ཅན། ཁྱོད་དེའི་གཞལ་བྱ་ཡིན་པར་ཐལ། དེས་ཁྱོད་རྟོགས་པའི་ཕྱིར།
མ་གྲུབ་ན། དེ་འདྲའི་རྗེས་དཔག་ཆོས་ཅན། ཁྱོད་ཀྱིས་བདེན་མེད་རྟོགས་པར་
ཐལ། ཁྱོད་ཀྱིས་བདེན་འཛིན་གྱི་ཞེན་ཡུལ་མེད་པར་རྟོགས་པའི་ཕྱིར། དེར་
ཐལ། ཁྱོད་ཀྱིས་བདེན་འཛིན་ལོག་ཤེས་སུ་རྟོགས་པའི་ཕྱིར་ཏེ། ཁྱོད་ཆོས་ཅན་
དེའི་ཕྱིར། ཁ་ཅིག་གིས། ཐ་སྙད་དཔྱོད་བྱེད་ཀྱི་ཚད་མའི་དངོས་ཀྱི་རྙེད་དོན།
ཀུན་རྫོབ་བདེན་པའི་མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་དངོས་
ཀྱི་རྙེད་དོན། དོན་དམ་པའི་མཚན་ཉིད་ཟེར་ན། བདེན་མེད་ཀྱི་དོན་སྤྱི་ཆོས་
ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར་ཏེ། བདེན་
མེད་རྟོགས་པའི་རིགས་ཤེས་རྗེས་དཔག་གི་དངོས་ཀྱི་རྙེད་དོན་ཡིན་པའི་ཕྱིར་ཏེ།
དེའི་དངོས་ཀྱི་གཞལ་བྱ་ཡིན་པའི་ཕྱིར་ཏེ། དེའི་སྣང་ཡུལ་ཡིན་པའི་ཕྱིར། དེ་
དེར་ཐལ། དེའི་སྣང་ཡུལ་ཡོད་པའི་ཕྱིར། རྩ་བར་འདོད་ན། བདེན་མེད་ཆོས་
ཅན། ཁྱོད་ཀྱི་དོན་སྤྱི་དོན་དམ་བདེན་པ་མ་ཡིན་པར་ཐལ། ཁྱོད་བདག་མེད་
ཡིན་པའི་ཕྱིར། གཞན་ཡང་། བདེན་མེད་རྟོགས་པའི་རིགས་ཤེས་རྗེས་དཔག་
226



གི་གཞལ་བྱ་ཆོས་ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་
ཕྱིར། དེར་ཐལ། དེའི་དངོས་ཀྱི་གཞལ་བྱ་ཡིན་པའི་ཕྱིར་ཏེ། བདེན་མེད་
རྟོགས་པའི་རྗེས་དཔག་གི་དངོས་ཀྱི་གཞལ་བྱ་ཡིན་པའི་ཕྱིར་ཏེ། དེས་ཁྱོད་དངོས་
སུ་རྟོགས་པའི་ཕྱིར། མ་གྲུབ་ན། བདེན་མེད་རྟོགས་པའི་རྗེས་དཔག་ཆོས་ཅན།
རང་གི་གཞལ་བྱ་དངོས་སུ་རྟོགས་པར་ཐལ། རྗེས་སུ་དཔག་པའི་ཚད་མ་ཡིན་
པའི་ཕྱིར། ཁ་ཅིག་གིས། ཚད་མ་ཡིན་ན། རང་གི་གཞལ་བྱ་དངོས་སུ་རྟོགས་
པས་ཁྱབ་པར་ཐལ། རྗེས་སུ་དཔག་པའི་ཚད་མ་ལ་དེའི་ཕྱིར་ན་མ་ཁྱབ། འདོད་
ན༑ ཚུར་མཐོང་གི་རྒྱུད་ཀྱི་གཟུགས་འཛིན་དབང་ཤེས་ཆོས་ཅན། དེར་ཐལ།
དེའི་ཕྱིར། རྟགས་ཁས། འདོད་ན། དེའི་གཞལ་བྱ་དེའི་དངོས་ཀྱི་གཞལ་བྱ་
ཡིན་པར་ཐལ་ལོ། །ཁ་ཅིག་གིས། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་
གང་ཞིག དེ་ཁྱོད་ལ་ལྟོས་ཏེ་ཐ་སྙད་དཔྱོད་བྱེད་ཀྱི་ཚད་མར་སོང་བ། ཁྱོད་
ཀུན་རྫོབ་བདེན་པ་ཡིན་པའི་མཚན་ཉིད། མཐར་ཐུག་དཔྱོད་བྱེད་ཀྱི་ཚད་མའི་
རྙེད་དོན་གང་ཞིག དེ་ཁྱོད་ལ་ལྟོས་ཏེ་མཐར་ཐུག་དཔྱོད་བྱེད་ཀྱི་ཚད་མར་
སོང་བ། ཁྱོད་དོན་དམ་བདེན་པ་ཡིན་པའི་མཚན་ཉིད་ཟེར་ན། བུམ་པ་ཆོས་
ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དང་པོ་བསྒྲུབས་
ཟིན། གཉིས་པ་མ་གྲུབ་ན་དེར་ཐལ། ཁྱོད་ལ་ལྟོས་ཏེ། མཐར་ཐུག་དཔྱོད་
བྱེད་ཀྱི་ཚད་མ་ཡོད་པའི་ཕྱིར་ཏེ། ཁྱོད་ཀྱི་གནས་ལུགས་མཐར་ཐུག་ཡོད་པའི་
ཕྱིར། ཁ་ཅིག་གིས། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་གང་ཞིག དེ་
E：ཟླ་བྷཱ་
，
227



ཁྱོད་ལ་ཐ་སྙད་དཔྱོད་བྱེད་ཀྱི་ཚད་མར་སོང་བ། ཀུན་རྫོབ་བདེན་པའིམཚན་
ཉིད། མཐར་ཐུག་དཔྱོད་བྱེད་ཀྱི་ཚད་མའི་རྙེད་དོན་གང་ཞིག དེ་ཁྱོད་ལ་
མཐར་ཐུག་དཔྱོད་བྱེད་ཀྱི་ཚད་མར་སོང་བ། དོན་དམ་བདེན་པའི་མཚན་ཉིད།
ཟེར་ན། མཚན་ཉིད་དང་པོ་དེ་ཆོས་ཅན། ཀུན་རྫོབ་བདེན་པ་ཡོད་ན། ཁྱོད་
ཡོད་པས་ཁྱབ་པར་ཐལ། ཁྱོད་དེའི་མཚན་ཉིད་ཡིན་པའི་ཕྱིར། རྟགས་ཁས།
འདོད་ན། རི་བོང་རྭ་ཆོས་ཅན། དེར་ཐལ། དེའི་ཕྱིར། ཁ་ཅིག་གིས། རང་
མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་དང་བཅས་པའི་ཚུལ་
གྱིས་རྟོགས་པར་བྱ་བ་དེ། ཀུན་རྫོབ་བདེན་པའི་མཚན་ཉིད། རང་མངོན་སུམ་
དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་
བྱ་བ་དེ། དོན་དམ་བདེན་པའི་མཚན་ཉིད། ཟེར་ན། བུམ་པའི་ཆོས་ཉིད་མངོན་
སུམ་དུ་རྟོགས་པའི་མངོན་སུམ་ཆོས་ཅན། ཁྱོད་ཚད་མས་གཉིས་སྣང་དང་བཅས་
པའི་ཚུལ་གྱིས་རྟོགས་པར་བྱ་བ་ཡིན་པར་ཐལ། ཁྱོད་ཚད་མའི་བྱེ་བྲག་ཡིན་པའི་
ཕྱིར། འདོད་ན། བུམ་པའི་ཆོས་ཉིད་ཆོས་ཅན། ཀུན་རྫོབ་བདེན་པ་ཡིན་པར་
ཐལ་ལོ། །མཚན་ཉིད་དེའི་ཕྱིར། རྟགས་ཁྱབ་ཁས། འདོད་ན་སླ། གཞན་
ཡང་། བུམ་པའི་ཆོས་ཉིད་མངོན་སུམ་དུ་རྟོགས་པའི་མངོན་སུམ་ཆོས་ཅན། ཚད་
མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་མ་ཡིན་པར་ཐལ།
ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་ཡིན་པའི་ཕྱིར། མ་
གྲུབ་ན། བུམ་པའི་ཆོས་ཉིད་ཆོས་ཅན། དེར་ཐལ། དོན་དམ་བདེན་པ་ཡིན་
228



པའི་ཕྱིར། ཁྱབ་པ་ཁས། གསལ་བ་དངོས། རྟགས་དེར་ཐལ། ཆོས་ཉིད་ཡིན་
པའི་ཕྱིར། ཁ་ཅིག་གིས། རང་མངོན་སུམ་དུ་རྟོགས་པའི་མངོན་སུམ་གྱི་ཚད་
མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བའི་རིགས་སུ་གནས་
པ་དེ། ཀུན་རྫོབ་བདེན་པའི་མཚན་ཉིད། རང་མངོན་སུམ་དུ་རྟོགས་པའི་མངོན་
སུམ་གྱི་ཚད་མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་གང་ཞིག སྒྲུབ་
པའི་རྣམ་པར་རྟོགས་པར་བྱ་བ་མ་ཡིན་པ་དེ། དོན་དམ་བདེན་པའི་མཚན་ཉིད།
ཟེར་ན། སྔོ་སྣང་དབང་ཤེས་དེ་རང་མངོན་སུམ་དུ་རྟོགས་པའི་མངོན་སུམ་ཚད་
མས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་ཡིན་པར་ཐལ། དོན་དམ་
བདེན་པའི་མཚན་ཉིད་ཀྱི་ཟུར་དུ་སྒྲུབ་པའི་རྣམ་པར་རྟོགས་བྱ་མ་ཡིན་པ་ཞེས་སྨོས་
པ་ལ་དགོས་པ་ཡོད་པའི་ཕྱིར། འདོད་ན། སྔོ་སྣང་དབང་ཤེས་མ་ཡིན་པ་ལས་
ལོག་པ་དེ་དེ་ལྟར་ཡིན་པར་ཐལ། འདོད་པའི་ཕྱིར། འདོད་ན། སྔོ་སྣང་དབང་
ཤེས་མ་ཡིན་པ་ལས་ལོག་པ་ཆོས་ཅན། དོན་དམ་བདེན་པ་ཡིན་པར་ཐལ། མཚན་
ཉིད་དེའི་ཕྱིར། དང་པོ་དངོས། གཉིས་པ་དེར་ཐལ། དགག་པ་ཡིན་པའི་ཕྱིར།
བྱས་པ་ལ་ཁོ་ན་རེ། རྣམ་མཁྱེན་མ་ཡིན་པ་ལས་ལོག་པ་ཆོས་ཅན། དེར་ཐལ།
དེའི་ཕྱིར། འདོད་ན། དེ་ཆོས་ཅན། སྒྲུབ་པའི་རྣམ་པར་རྟོགས་པར་བྱ་བ་
ཡིན་པར་ཐལ། སྒྲུབ་པའི་རྣམ་པ་ཁྱོད་ཀྱིས་རྟོགས་པའི་ཕྱིར། ཟེར་ན་མ་ཁྱབ། །
མ་གྲུབ་ན། དེར་ཐལ། ཁྱོད་སྒྲུབ་པའི་རྣམ་པ་ཤར་བའི་བློ་ཡིན་པའི་ཕྱིར། ཡང་
ཁོ་ན་རེ། ཇི་སྙེད་པ་རྟོགས་པའི་རྣམ་མཁྱེན་གྱིས་གཉིས་སྣང་དང་བཅས་པའི་
229



ཚུལ་གྱིས་རྟོགས་པར་བྱ་བ་དེ། ཀུན་རྫོབ་བདེན་པའི་མཚན་ཉིད། ཇི་ལྟ་བ་མཁྱེན་
པའི་རྣམ་མཁྱེན་གྱིས་གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ། དོན་
དམ་བདེན་པའི་མཚན་ཉིད། མངོན་སུམ་ལ་སྣང་བ་ལྟར་དོན་བྱེད་ནུས་པའི་ཀུན་
རྫོབ་པར་དམིགས་པ་དེ། ཡང་དག་ཀུན་རྫོབ་ཀྱི་མཚན་ཉིད། མངོན་སུམ་ལ་
སྣང་བ་ལྟར་དོན་བྱེད་མི་ནུས་པའི་ཀུན་རྫོབ་པར་དམིགས་པ་དེ། ལོག་པའི་ཀུན་
རྫོབ་ཀྱི་མཚན་ཉིད་ཟེར་ན། ཇི་སྙེད་པ་མཁྱེན་པའི་རྣམ་མཁྱེན་ཆོས་ཅན། མཚན་
ཉིད་དེར་ཐལ། ཀུན་རྫོབ་བདེན་པ་ཡིན་པའི་ཕྱིར། དེར་ཐལ། དངོས་པོ་ཡིན་
པའི་ཕྱིར། འདོད་ན། དེ་ཆོས་ཅན། དེས་ཁྱོད་རང་ལས་ཐ་དད་པའི་ཚུལ་
གྱིས་རྟོགས་པར་ཐལ། འདོད་པའི་ཕྱིར། འདོད་ན། དེ་ཁྱོད་དང་ཐ་དད་ཡིན་
པར་ཐལ་ལོ། །ཁོ་ན་རེ། དེ་ཆོས་ཅན། ཇི་སྙེད་པ་མཁྱེན་པའི་རྣམ་མཁྱེན་
གྱིས་གཉིས་སྣང་དང་བཅས་པའི་ཚུལ་གྱིས་རྟོགས་པར་ཐལ། ཁྱོད་ཀྱིས་དེ་ཀུན་
རྫོབ་བདེན་པ་ཡིན་པར་རྟོགས་པའི་ཕྱིར་ན་མ་ཁྱབ་སྟེ། ཇི་སྙེད་པ་མཁྱེན་པའི་
རྣམ་མཁྱེན་ཉམས་སུ་མྱོང་བའི་རང་རིག་གི་མངོན་སུམ་ཆོས་ཅན། དེར་ཐལ།
དེའི་ཕྱིར། རྟགས་སླ། འདོད་མི་ནུས་ཏེ། ཁྱོད་ཀྱིས་དེ་གཉིས་སྣང་ནུབ་པའི་
ཚུལ་གྱིས་རྟོགས་པའི་ཕྱིར། དེར་ཐལ། ཁྱོད་དེ་ལ་གཉིས་སྣང་ནུབ་པའི་བློ་ཡིན་
པའི་ཕྱིར། མ་གྲུབ་ན། ཇི་སྙེད་པ་མཁྱེན་པའི་རྣམ་མཁྱེན་ཆོས་ཅན། ཁྱོད་
ཉམས་སུ་མྱོང་བའི་རང་རིག་མངོན་སུམ་དེ། ཁྱོད་ལ་གཉིས་སྣང་ནུབ་པའི་བློ་
ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། གཞན་ཡང་། སྐབས་འདིར་
230



གཉིས་སྣང་དང་བཅས་ནུབ་ཀྱི་ཁྱད་པར་དེ། ཀུན་རྫོབ་པའི་སྣང་བ་ཡོད་མེད་
ལ་བྱེད་རིགས་པར་ཐལ། ཇི་སྙེད་པ་མཁྱེན་པའི་རྣམ་མཁྱེན་ཀུན་རྫོབ་པའི་ཚུལ་
གྱིས་རྟོགས་ན། དེ་གཉིས་སྣང་དང་བཅས་པའི་ཚུལ་གྱིས་རྟོགས་པས་ཁྱབ་པའི་
ཕྱིར། རྟགས་ཁས། འདོད་ན། ཀུན་རྫོབ་པར་གྱུར་བའི་ཤེས་པ་ལ་གཉིས་
སྣང་ནུབ་པའི་བློ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་
ཤེས་པ་ཡིན་པའི་ཕྱིར། ཁོ་ན་རེ། ཇི་སྙེད་པ་མཁྱེན་པའི་རྣམ་མཁྱེན་ཆོས་ཅན།
ཁྱོད་ཀྱིས་ཇི་སྙེད་པ་མཁྱེན་པའི་རྣམ་མཁྱེན་གཉིས་སྣང་དང་བཅས་པའི་ཚུལ་གྱིས་
རྟོགས་པར་ཐལ། ཁྱོད་ཀྱིས་དེ་མངོན་སུམ་དུ་རྟོགས་པ་གང་ཞིག ཁྱོད་ཀྱིས་
དེ་གཉིས་སྣང་ནུབ་པའི་ཚུལ་གྱིས་མ་རྟོགས་པའི་ཕྱིར། ཟེར་ན་མ་ཁྱབ། འདོད་
ན༑ དེ་དང་ཐ་དད་ཡིན་པར་ཐལ་ལོ། །གཞན་ཡང་། དངོས་པོ་ཡིན་ན། མངོན་
སུམ་ལ་སྣང་བ་ལྟར་དོན་བྱེད་ནུས་པའི་ཀུན་རྫོབ་པར་དམིགས་པ་ཡིན་པས་ཁྱབ་
པར་ཐལ། བུམ་པ་དེ་དེ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། དེར་
ཐལ། ཡང་དག་ཀུན་རྫོབ་ཡིན་པའི་ཕྱིར། ཁྱབ་པ་ཁས། མ་གྲུབ་ན། བུམ་པ་
དེ་ཡང་དག་ཀུན་རྫོབ་ཡིན་པར་ཐལ། བུམ་པ་ཡོད་པ་གང་ཞིག་ཆུ་ཡང་དག་ཀུན་
རྫོབ་ཡིན་པའི་ཕྱིར་ཏེ། ཆུ་ཡོད་པ་གང་ཞིག བདེན་གཉིས་རང་འགྲེལ་ལས།
ཤེས་པ་ལས་གསལ་བའི་རྣམ་པ་སྣང་བ་ཅན་དུ་འདྲ་ཡང་། ཇི་ལྟར་སྣང་བ་བཞིན་
དུ་དོན་བྱེད་ནུས་པ་ལ་མི་སླུ་བའི་ཁྱད་པར་དུ་རྟོགས་པར་བྱ་སྟེ། ཆུ་ལ་སོགས་
པ་དང་སྨིག་རྒྱུ་ལ་སོགས་པ་ཡང་དག་པ་དང་ཡང་དག་པ་མ་ཡིན་པར་རྟོགས་སོ།།
131



ཞེས་གསུངས་པའི་ཕྱིར། རྩ་བར་འདོད་ན། སྨིག་རྒྱུ་ཆོས་ཅན། དེར་ཐལ།
དེའི་ཕྱིར། དེར་ཐལ། དེ་ཡོད་པ་གང་ཞིག འགྲེལ་ཆེན་ལས་སྨིག་རྒྱུ་ནི་ཉི་
མའི་འོད་ཟེར་ཁྱད་པར་ཅན་ནོ། །ཞེས་གསུངས་པའི་ཕྱིར། རྩ་བར་འདོད་མི་
ནུས་ཏེ། མངོན་སུམ་ལ་སྣང་བ་ལྟར་དོན་བྱེད་མི་ནུས་པའི་ཀུན་རྫོབ་པར་དམིགས་
པ་ཡིན་པའི་ཕྱིར་ཏེ། ལོག་པའི་ཀུན་རྫོབ་ཡིན་པའི་ཕྱིར་དེ་ཡོད་པ་གང་ཞིག བདེན་
གཉིས་རང་འགྲེལ་ལས། ཆུ་ལ་སོགས་པ་དང་སྨིག་རྒྱུ་ལ་སོགས་པ་ནི་ཡང་དག་
པ་དང་ཡང་དག་པ་མ་ཡིན་པར་རྟོགས་སོ། །ཞེས་གསུངས་པའི་ཕྱིར། གཞན་
ཡང་། གང་ཟག་གི་བདག་ཆོས་ཅན། མངོན་སུམ་ལ་སྣང་བ་ལྟར་དོན་བྱེད་
ནུས་པའི་ཀུན་རྫོབ་པར་དམིགས་པ་ཡིན་པར་ཐལ། ཡང་དག་ཀུན་རྫོབ་ཡིན་པའི་
ཕྱིར། ཁྱབ་པ་ཁས། དེར་ཐལ། ཀུན་རྫོབ་གང་ཞིག རང་སྣང་ཡུལ་དུ་བྱེད་
པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་མི་ནུས་པའི་
ཕྱིར། འདོད་ན། དེ་ཆོས་ཅན། དོན་བྱེད་ནུས་པ་ཡིན་པར་ཐལ། འདོད་པའི་
ཕྱིར། ཁ་ཅིག ཀུན་རྫོབ་བདེན་པ་གང་ཞིག བདེན་མེད་མ་རྟོགས་པའི་སྔ་
རོལ་དུ། རང་ཉིད་སྣང་བ་ལྟར་མ་གྲུབ་པར་རྟོགས་ནུས་པ་དེ། ལོག་པའི་ཀུན་
རྫོབ་ཀྱི་མཚན་ཉིད། དེ་གང་ཞིག བདེན་མེད་མ་རྟོགས་པའི་སྔ་རོལ་དུ་རང་
ཉིད་སྣང་བ་ལྟར་མ་གྲུབ་པར་རྟོགས་མི་ནུས་པ་དེ། ཡང་དག་ཀུན་རྫོབ་ཀྱི་མཚན་
ཉིད། ཟེར་ན། གང་ཟག་གི་བདག་ཆོས་ཅན། ཀུན་རྫོབ་བདེན་པ་ཡིན་པར་
ཐལ། ལོག་པའི་ཀུན་རྫོབ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་
232



ཐལ། གཞི་མ་གྲུབ་པའི་ཕྱིར། འདོད་ན། དེ་ཆོས་ཅན། ཡོད་པར་ཐལ་ལོ། །
གཞན་ཡང་། གཟུགས་ཆོས་ཅན། མཚན་ཉིད་གཉིས་པ་དེར་ཐལ། ཡང་དག་
ཀུན་རྫོབ་ཡིན་པའི་ཕྱིར། རྟགས་གྲུབ་སྟེ། ཆུ་ཡང་དག་ཀུན་རྫོབ་ཡིན་པའི་ཕྱིར།
རྟགས་སྒྲུབ་ཟིན། འདོད་ན། གཟུགས་སྣང་བ་ལྟར་མ་གྲུབ་པར་རྟོགས་པའི་
གང་ཟག་ཡིན་ན། བདེན་མེད་རྟོགས་པའི་གང་ཟག་ཡིན་དགོས་པར་ཐལ། འདོད་
པའི་ཕྱིར། འདོད་ན། སྟོང་ཉིད་མ་རྟོགས་པའི་རང་རྒྱལ་དགྲ་བཅོམ་པ་ཆོས་
ཅན། དེར་ཐལ། དེའི་ཕྱིར། དེར་ཐལ། གཟུགས་གཟུགས་འཛིན་དབང་
ཤེས་ལ་སྣང་བ་ལྟར་མ་གྲུབ་པར་རྟོགས་པའི་གང་ཟག་ཡིན་པའི་ཕྱིར་ཏེ། གཟུགས་
འཛིན་དབང་ཤེས་འཁྲུལ་ཤེས་སུ་རྟོགས་པའི་གང་ཟག་ཡིན་པའི་ཕྱིར། དེར་ཐལ།
གཟུགས་ཕྱི་རོལ་གྱི་དོན་མ་ཡིན་པར་ཚད་མས་རྟོགས་པའི་གང་ཟག་ཡིན་པའི་
ཕྱིར་ཏེ། རང་རྒྱལ་དགྲ་བཅོམ་པ་ཡིན་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར་ ཁོ་ན་རེ་ གཟུགས་སྣང་བ་ལྟར་མ་གྲུབ་པར་རྟོགས་པའི་གང་
ཟག་ཡིན་ན། སྟོང་ཉིད་རྟོགས་པའི་གང་ཟག་ཡིན་དགོས་པར་ཐལ། གཟུགས་
སྣང་བ་ལྟར་མ་གྲུབ་པ་དེ། གཟུགས་ཀྱི་གནས་ལུགས་ཡིན་པའི་ཕྱིར་ཏེ། དེ་
སྣང་བ་ལྟར་མ་གྲུབ་པ་དེ། དེའི་གནས་ལུགས་ཡིན་པའི་ཕྱིར་ཏེ། དེའི་གནས་
ལུགས་ཡོད་པའི་ཕྱིར། ཟེར་ན་མ་ཁྱབ་སྟེ། ཆོས་ཉིད་སྣང་བ་ལྟར་མ་གྲུབ་པ་
དེ༑ ཆོས་ཉིད་ཀྱི་གནས་ལུགས་མཐར་ཐུག་ཡིན་པར་ཐལ། གཟུགས་ལ་དེའི་
ཕྱིར། རྟགས་ཁས། འདོད་ན། ཆོས་ཉིད་སྣང་བ་ལྟར་མ་གྲུབ་པར་ཐལ་ལོ། །
233



---
འདོད་པའི་ཕྱིར། འདོད་ན། ཆོས་ཉིད་ཆོས་ཅན། རྫུན་པ་ཡིན་པར་ཐལ་ལོ།།
སྣང་ཚུལ་དང་གནས་ཚུལ་མི་མཐུན་པའི་ཆོས་ཡིན་པའི་ཕྱིར། རྟགས་ཁས། འདོད་
མི་ནུས་ཏེ། བདེན་པ་ཡིན་པའི་ཕྱིར་ཏེ། ཆོས་ཉིད་ཡིན་པའི་ཕྱིར། བྱས་པ་ལ་
ཁོ་ན་རེ། ཆོས་ཉིད་ཆོས་ཅན། སྣང་བ་ལྟར་མ་གྲུབ་པར་ཐལ། བདེན་པར་
སྣང་ཡང་བདེན་པར་མ་གྲུབ་པའི་སྒྱུ་མ་ལྟ་བུ་ཡིན་པའི་ཕྱིར་ཏེ། སྒྱུ་མ་ལྟ་བུ་ཡིན་
པའི་ཕྱིར་ན། མ་ཁྱབ་སྟེ། སྒྱུ་མ་ལྟ་བུ་ལ་སྣང་བ་སྒྱུ་མ་ལྟ་བུ་དང་། ཡོད་ཙམ་
སྒྱུ་མ་ལྟ་བུ་གཉིས་ཡོད་པ་ལས། འདི་ཡོད་ཙམ་སྒྱུ་མ་ལྟ་བུ་ཡིན་པའི་ཕྱིར། དེ་
ལྟར་མ་ཡིན་ན། ཆོས་ཉིད་ཆོས་ཅན། རྫུན་པ་ཡིན་པར་ཐལ། སྣང་ཚུལ་དང་
གནས་ཚུལ་མི་མཐུན་པའི་ཆོས་ཡིན་པའི་ཕྱིར། རྟགས་ཁས། འདོད་ན། བསྒྲུབས་
ཟིན། ཡང་ཁོ་ན་རེ། ཆོས་ཉིད་ཆོས་ཅན། བདེན་པར་སྣང་བར་ཐལ། རང་
འཛིན་རྟོག་པ་ལ་བདེན་པར་སྣང་བའི་ཕྱིར། ཟེར་ན། མ་ཁྱབ། གཞན་ཡང་།
ཆོས་ཉིད་ཆོས་ཅན། སྣང་བ་ལྟར་གྲུབ་པར་ཐལ། རྒྱུན་མཐའི་བར་ཆད་མེད་
ལམ་ལ་སྣང་བ་ལྟར་གྲུབ་པའི་ཕྱིར། མ་གྲུབ་ན། དེར་ཐལ། རྒྱུན་མཐའི་བར་
ཆད་མེད་ལམ་ལ་སྣང་བ་དེ། རྒྱུན་མཐའི་བར་ཆད་མེད་ལམ་ལ་སྣང་བ་ལྟར་
གྲུབ་པའི་ཕྱིར། མ་གྲུབ་ན། རྒྱུན་མཐའི་བར་ཆད་མེད་ལམ་ཆོས་ཅན། ཁྱོད་
ལ་སྣང་བ་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་ཡིན་པའི་ཕྱིར། གཞན་
ཡང་། བྱད་བཞིན་གྱི་གཟུགས་བརྙན་སྣང་བ་ལྟར་མ་གྲུབ་པ་དེ། བྱད་བཞིན་
གྱི་གནས་ལུགས་ཡིན་པར་ཐལ། གཟུགས་ལ་དེའི་ཕྱིར་ཏེ། རྟགས་ཁས། འདོད་



མི་ནུས་ཏེ། སོ་སོ་སྐྱེ་བོ་ཐ་མལ་བས་ཁྱོད་རྟོགས་པའི་ཕྱིར། མ་གྲུབ་ན། དེས་
དེ་རྟོགས་པར་ཐལ། དེས་བྱད་བཞིན་གྱི་གཟུགས་བརྙན་བྱད་བཞིན་མ་ཡིན་པར་
རྟོགས་པའི་ཕྱིར། ཁ་ཅིག་གིས། ཀུན་རྫོབ་བདེན་པ་གང་ཞིག རང་སྣང་
ཡུལ་དུ་བྱེད་པའི་བློ་ལ་སྣང་བ་ལྟར་མ་གྲུབ་པ་འཇིག་རྟེན་རང་ག་བས་རྟོགས་མི་
ནུས་པ་དེ། ཡང་དག་ཀུན་རྫོབ་ཀྱི་མཚན་ཉིད། དེ་གང་ཞིག རང་སྣང་ཡུལ་
དུ་བྱེད་པའི་བློ་ལ་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་ནུས་
པ་དེ། ལོག་པའི་ཀུན་རྫོབ་ཀྱི་མཚན་ཉིད། ཟེར་ན། བདེན་གྲུབ་ཆོས་ཅན།
མཚན་ཉིད་གཉིས་པའི་ཟུར་གཉིས་པ་དེར་ཐལ། མཚོན་བྱ་དེའི་ཕྱིར། ཁྱབ་
པ་ཁས། རྟགས་སླ། འདོད་མི་ནུས་ཏེ། བདེན་གྲུབ་སྣང་བ་ལྟར་མ་གྲུབ་པར་
རྟོགས་པའི་གང་ཟག་ཡིན་ན། བདེན་མེད་རྟོགས་པའི་གང་ཟག་ཡིན་དགོས་པའི་
ཕྱིར།
རང་ལུགས་ལ་བདེན་གཉིས་ཀྱི་མཚན་ཉིད་དབྱེ་བ་
སོགས་བཤད་པ།
གཉིས་པ་རང་ལུགས་བཞག་པ་ལ་མཚན་ཉིད། དབྱེ་བ། སྒྲ་བཤད་པ་དང་
གསུམ། དང་པོ་ནི། རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་
གཉིས་སྣང་ནུབ་པའི་ཚུལ་གྱིས་རྟོགས་པར་བྱ་བ་དེ། དོན་དམ་བདེན་པའི་མཚན་
35



ཉིད། དེ་ལ་དགག་གཞིའི་སྒོ་ནས་དབྱེ་ན། སྟོང་ཉིད་ཉི་ཤུ། སྟོང་ཉིད་བཅུ་
དྲུག སྟོང་ཉིད་བཞི་རྣམས་སུ་ཡོད། རང་མངོན་སུམ་དུ་རྟོགས་པའི་མངོན་
སུམ་གྱི་ཚད་མས་གཉིས་སྣང་དང་བཅས་པའི་ཚུལ་གྱིས་རྟོགས་པར་བྱ་བ་དེ། ཀུན་
རྫོབ་བདེན་པའི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཡང་
དག་ཀུན་རྫོབ་དང་། ལོག་པའི་ཀུན་རྫོབ་གཉིས་ལས། རང་སྣང་ཡུལ་དུ་བྱེད་
པའི་བློ་ལ་རང་ཉིད་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་མི་
ནུས་པ་ཡང་ཡིན། ཀུན་རྫོབ་བདེན་པ་ཡང་ཡིན་པའི་གཞི་མཐུན་པར་དམིགས་
པ་དེ། ཡང་དག་ཀུན་རྫོབ་ཀྱི་མཚན་ཉིད། དཔེར་ན། གཟུགས་ལྟ་བུ། ཡང་
དག་ཀུན་རྫོབ་དང་ལོག་པའི་ཀུན་རྫོབ་གང་རུང་གང་ཞིག རང་སྣང་ཡུལ་དུ་
བྱེད་པའི་བློ་ལ་རང་ཉིད་སྣང་བ་ལྟར་མ་གྲུབ་པར་འཇིག་རྟེན་རང་ག་བས་རྟོགས་
ནུས་པ་དང་། རང་ཉིད་ཐ་སྙད་དུ་ཡོད་པ་ལ་ཚད་མའི་གནོད་པ་འབབ་པ་གང་
རུང་དུ་དམིགས་པ་དེ། ལོག་པའི་ཀུན་རྫོབ་ཀྱི་མཚན་ཉིད། དཔེར་ན། སྨིག་
རྒྱུ་ལྟ་བུ། གསུམ་པ་ནི། བུམ་པའི་ཆོས་ཉིད་ཆོས་ཅན། ཁྱོད་ལ་དོན་དམ་བདེན་
པ་ཞེས་བརྗོད་པའི་རྒྱུ་མཚན་ཡོད་དེ། བློ་དོན་དམ་པ་འཕགས་པའི་མཉམ་གཞག་
ཡེ་ཤེས་ཀྱི་སྣང་ངོར་བདེན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བུམ་
པ་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། བློ་
ཀུན་རྫོབ་པ་ཐ་སྙད་པའི་ངོ་བོར་བདེན་གྱི། དོན་ལ་རྫུན་པའི་དེ་ལྟར་བརྗོད་པའི་
ཕྱིར། གསུམ་པ་རྩོད་པ་སྤོང་བ་ལ་ཁོ་ན་རེ། སྔོན་པོ་སྣང་བའི་དབང་ཤེས་ཆོས་
236



ཅན། དོན་དམ་བདེན་པ་ཡིན་པར་ཐལ། མཚན་ཉིད་དེའི་ཕྱིར། དེར་ཐལ།
རང་ཉམས་སུ་མྱོང་བའི་རང་རིག་མངོན་སུམ་གྱིས་གཉིས་སྣང་ནུབ་པའི་ཚུལ་གྱིས་
རྟོགས་པར་བྱ་བ་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། སྟོང་ཉིད་ཆོས་ཅན།
རང་མངོན་སུམ་དུ་རྟོགས་པའི་མངོན་སུམ་གྱི་ཚད་མས་གཉིས་སྣང་ནུབ་པའི་ཚུལ་
གྱིས་རྟོགས་པར་ཐལ། དོན་དམ་བདེན་པ་ཡིན་པའི་ཕྱིར་ཁྱབ་པ་ཁས། རྟགས་
སླ༑ འདོད་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་ན། སྟོང་
ཉིད་ལ་གཉིས་སྣང་ནུབ་པའི་ཡེ་ཤེས་ཡིན་དགོས་པར་ཐལ། འདོད་པའི་ཕྱིར།
འདོད་ན། རྗེས་ཐོབ་ལ་གནས་པའི་བྱང་སེམས་འཕགས་པའི་རྒྱུད་ཀྱི་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། ཟེར་ན།
ཐལ་འགྱུར་གཉིས་པ་ལ་མ་ཁྱབ། ཡང་ཁོ་ན་རེ། དེ་ཆོས་ཅན། ཁྱོད་ཀྱིས་
སྟོང་ཉིད་གཉིས་སྣང་ནུབ་པའི་ཚུལ་གྱིས་རྟོགས་པར་ཐལ། ཁྱོད་ཀྱིས་སྟོང་ཉིད་
དངོས་སུ་རྟོགས་པ་གང་ཞིག ཁྱོད་ཀྱིས་དེ་གཉིས་སྣང་དང་བཅས་པའི་ཚུལ་
གྱིས་མ་རྟོགས་པའི་ཕྱིར། ཟེར་ན། མ་ཁྱབ། ཚད་མ་ཆོས་ཅན། ཁྱོད་ཀྱིས་
ཚད་མ་གཉིས་སྣང་ནུབ་པའི་ཚུལ་གྱིས་རྟོགས་པར་ཐལ། ཁྱོད་ཀྱིས་དེ་དངོས་
སུ་རྟོགས་པ་གང་ཞིག ཁྱོད་ཀྱིས་དེ་གཉིས་སྣང་དང་བཅས་པའི་ཚུལ་གྱིས་
མ་རྟོགས་པའི་ཕྱིར། ཁྱབ་པ་ཁས། དེར་ཐལ། དེས་དེ་རྟོགས་པའི་ཕྱིར། གཉིས་
པ་མ་གྲུབ་ན། ཚད་མ་ཚད་མ་དང་ཐ་དད་ཡིན་པར་ཐལ་ལོ། །རྩ་བར་འདོད་
ན༑ ཚད་མ་ཚད་མ་ལ་རང་རིག་ཡིན་པར་ཐལ་ལོ། །ཁ་ཅིག་གིས། སངས་
237



རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་དངོས་སུ་མ་རྟོགས་ཏེ། དེས་དེ་ཤུགས་
ལ་རྟོགས་པའི་ཕྱིར། ཟེར་ན། དེས་དེ་དངོས་སུ་རྟོགས་པར་ཐལ། དེས་དེ་
མངོན་སུམ་དུ་རྟོགས་པའི་ཕྱིར། དེར་ཐལ། དེ་དེ་ལ་མངོན་སུམ་ཡིན་པའི་ཕྱིར་
ཏེ༑ དེས་སངས་རྒྱས་ཀྱི་ཡེ་ཤེས་མི་རྟག་པ་ལ་མངོན་སུམ་ཡིན་པ་གང་ཞིག
སངས་རྒྱས་ཀྱི་ཡེ་ཤེས་དང་སངས་རྒྱས་ཀྱི་ཡེ་ཤེས་མི་རྟག་པ་གཉིས་ཡུལ་དུས་
རང་བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པའི་ཕྱིར། དང་པོ་དེར་
ཐལ། སངས་རྒྱས་ཀྱི་ཡེ་ཤེས་མི་རྟག་པ་དེ་སངས་རྒྱས་ཀྱི་ཡེ་ཤེས་དང་ཐ་དད་
ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཁྱོད་དང་ཁྱོད་མི་རྟག་པ་
གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་རྫས་གཅིག་ཡིན་པར་ཐལ།
ཁྱོད་འདུས་བྱས་ཡིན་པའི་ཕྱིར། གཞན་ཡང་། དེས་དེ་དངོས་སུ་རྟོགས་པར་
ཐལ། དེ་ལ་དེའི་རྣམ་པ་ཤར་བའི་ཕྱིར། དེར་ཐལ། སངས་རྒྱས་འཕགས་
པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ལ་དེའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་
རྣམ་པ་ཤར་བའི་ཕྱིར། དེར་ཐལ། དེའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་
འཁོར་དུ་བྱུང་བའི་ཚོར་བ་ལ་དེའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་རྣམ་པ་ཤར་
བ་གང་ཞིག དེ་གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། དང་
པོ་མ་གྲུབ་ན། དེའི་འཁོར་དུ་བྱུང་བའི་ཚོར་བ་ཆོས་ཅན། ཁྱོད་ལ་དེའི་རྣམ་པ་
ཤར་བར་ཐལ། ཁྱོད་དེ་དང་ཐ་དད་གང་ཞིག ཁྱོད་རྣམ་མཁྱེན་ཡིན་པའི་
ཕྱིར། རྩ་རྟགས་གཉིས་པ་མ་གྲུབ་ན། སངས་རྒྱས་འཕགས་པའི་རྒྱུད་ཀྱི་ཡིད་
238



ཀྱི་རྣམ་པར་ཤེས་པ་ཆོས་ཅན། ཁྱོད་དང་ཁྱོད་ཀྱི་འཁོར་དུ་བྱུང་བའི་ཚོར་བ་གཉིས་
མཚུངས་ལྡན་ཡིན་པར་ཐལ། ཁྱོད་གཙོ་སེམས་ཡིན་པའི་ཕྱིར། གཞན་ཡང་།
འཇུག་པའི་ཊིཀ་ཆེན་ལས། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་
ཀྱི་ཡེ་ཤེས་ལ་བཞག་དུ་མི་རུང་བས། ཞེས་གསུངས་པ་མི་འཐད་པར་ཐལ། སངས་
རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་ཤུགས་ལ་རྟོགས་པའི་ཕྱིར། རྟགས་
ཁས། ཁ་ཅིག་གིས། སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་ཡེ་ཤེས་གཉིས་
སྣང་ནུབ་པའི་ཚུལ་གྱིས་རྟོགས་ཞེས་གསུངས་ན། སངས་རྒྱས་ཀྱི་ཡེ་ཤེས་ཆོས་
ཅན། ཁྱོད་སངས་རྒྱས་ཀྱི་ཡེ་ཤེས་ལ་གཉིས་སྣང་ནུབ་པའི་བློ་ཡིན་པར་ཐལ།
ཁྱོད་སངས་རྒྱས་ཀྱི་ཡེ་ཤེས་གཉིས་སྣང་ནུབ་པའི་ཚུལ་གྱིས་རྟོགས་པའི་བློ་ཡིན་
པའི་ཕྱིར། འདོད་ན། རང་ཡུལ་དུ་གྱུར་བའི་ཤེས་པ་ལ་གཉིས་སྣང་ནུབ་པའི་
བློ་ཡིན་པར་ཐལ། འདོད་པའི་ཕྱིར། འདོད་ན། རང་རིག་ཡིན་པར་ཐལ་ལོ།།
བདེན་བཞི་བཤད་པ།
སྡུག་བསྔལ་ལ་གཟུགས་ལ་སོགས་པ་འབྲས་བུར་གྱུར་པའི་སྟོང་པ་ཉིད་དང་།
ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས་ལས། དང་
པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ་གཟུགས་སྟོང་བ་ཉིད་ལ་བརྩོན་ན་བརྩོན་
ཞེས་བྱའོ། །ཞེས་སོགས་ཀྱི་མདོ་ཆོས་ཅན། སྡུག་བསྔལ་བདེན་པ་ལ་འདོམས་
239



པ་ཡིན་ཏེ། སྡུག་བསྔལ་བདེན་པ་ཤེས་བྱར་བདེན་པ་ཞེན་པ་དགག་པའི་ཕྱིར་
དུ་འདོམས་པའི་མདོ་ཚིག་ཡིན་པའི་ཕྱིར། གཉིས་པ་ལ། དགག་བཞག་སྤོང་
གསུམ་ལས། དང་པོ་ལ། ཁ་ཅིག་གིས། རང་རྒྱུ་ཀུན་འབྱུང་བདེན་པའི་རྣམ་
སྨིན་གྱི་འབྲས་བུ་གྱུར་བའི་ཟག་བཅས་དེ་སྡུག་བསྔལ་བདེན་པའི་མཚན་ཉིད། རང་
འབྲས་སྡུག་བསྔལ་བདེན་པའི་རྣམ་སྨིན་གྱི་རྒྱུར་གྱུར་བའི་ཟག་བཅས་དེ། ཀུན་
འབྱུང་བདེན་པའི་མཚན་ཉིད། ཟེར་ན། མ་དག་པའི་སྣོད་ཀྱི་འཇིག་རྟེན་ཆོས་
ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ།
ཀུན་བཏུས་ལས། སྡུག་བསྔལ་གྱི་བདེན་པ་གང་ཞེ་ན། དེ་ནི་སེམས་ཅན་སྐྱེ་བ་
དང་སྐྱེ་བའི་གནས་ཀྱིས་ཀྱང་རིག་པར་བྱའོ། །ཞེས་གསུངས་པའི་ཕྱིར། རྩ་
བར་འདོད་ན། དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་ཀྱིས་བསྡུས་པར་
ཐལ། འདོད་པའི་ཕྱིར། ཁྱབ་སྟེ། མཛོད་ལས། སེམས་ཅན་བརྗོད། ཅེས་
གསུངས་པའི་ཕྱིར། གཞན་ཡང་། མི་དགེ་བའི་ལས་ཆོས་ཅན། མཚན་ཉིད་
དང་པོ་དེར་ཐལ། སྡུག་བདེན་ཡིན་པའི་ཕྱིར་ཏེ། ཀུན་འབྱུང་བདེན་པ་ཡིན་
པའི་ཕྱིར། མ་གྲུབ་ན་དེར་ཐལ། ལས་ཀྱི་ཀུན་འབྱུང་ཡིན་པའི་ཕྱིར། འདོད་
ན༑ དེ་ཆོས་ཅན། རྣམ་སྨིན་གྱི་འབྲས་བུ་ཡིན་པར་ཐལ། འདོད་པའི་ཕྱིར།
འདོད་ན། ལུང་མ་བསྟན་ཡིན་པར་ཐལ། འདོད་པའི་ཕྱིར། ཁྱབ་སྟེ། མཛོད་
ལས། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར། འདོད་མི་
240



ནུས་ཏེ། མི་དགེ་བ་ཡིན་པའི་ཕྱིར། གཞན་ཡང་། ཁམས་གོང་གི་སྐྱེ་བ་འཕེན་
བྱེད་ཀྱི་ལས་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར།
རྟགས་གསལ་སྔར་བཞིན། གཞན་ཡང་། ཁམས་གོང་གི་སས་བསྡུས་ཀྱི་ཉོན་
མོངས་ཆོས་ཅན། མཚན་ཉིད་གཉིས་པ་དེར་ཐལ། ཀུན་འབྱུང་བདེན་པ་ཡིན་
པའི་ཕྱིར་ཏེ། ཉོན་མོངས་པའི་ཀུན་འབྱུང་ཡིན་པའི་ཕྱིར། རྩ་བར་འདོད་ན།
དེ་ཆོས་ཅན། རྣམ་སྨིན་གྱི་རྒྱུ་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། ལུང་མ་བསྟན་པའི་ཕྱིར། ཁྱབ་སྟེ། རྣམ་སྨིན་གྱི་རྒྱུ་དེ་ལ་མི་དགེ་བ་
དང་། དགེ་བ་ཟག་བཅས་གཉིས་སུ་གྲངས་ངེས་པའི་ཕྱིར་ཏེ། མཛོད་ལས། རྣམ་
སྨིན་རྒྱུ་ནི་མི་དགེ་དང་། །དགེ་བ་ཟག་བཅས་རྣམས་ཁོ་ན། །ཞེས་གསུངས་
པའི་ཕྱིར། གོང་གི་རྟགས་གྲུབ་སྟེ། ཁམས་གོང་གི་སས་བསྡུས་ཀྱི་ཉོན་མོངས་
ཡིན་པའི་ཕྱིར། ཁྱབ་སྟེ། མཛོད་ལས། གོང་མ་ཐམས་ཅད་ལུང་མ་བསྟན། །
ཅེས་གསུངས་པའི་ཕྱིར། ཁ་ཅིག་གིས། ཟག་བཅས་འབྲས་བསྡུས་ཀྱི་ཆར་གྱུར་
བ་དེ་སྡུག་བསྔལ་བདེན་པའི་མཚན་ཉིད། ཟག་བཅས་རྒྱུ་བསྡུས་ཀྱི་ཆར་གྱུར་
བ་དེ། ཀུན་འབྱུང་བདེན་པའི་མཚན་ཉིད། ཟག་མེད་འབྲས་བསྡུས་ཀྱི་ཆར་
གྱུར་བ་དེ། འགོག་བདེན་གྱི་མཚན་ཉིད། ཟག་མེད་རྒྱུ་བསྡུས་ཀྱི་ཆར་གྱུར་བ་
དེ༑ ལམ་བདེན་གྱི་མཚན་ཉིད་ཟེར་ན། ཀུན་འབྱུང་བདེན་པ་ཆོས་ཅན། མཚན་
ཉིད་དང་པོ་དེར་ཐལ། སྡུག་བདེན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་
ན༑ སྡུག་བདེན་དེ་ཟག་བཅས་རྒྱུ་བསྡུས་ཀྱི་ཆར་གྱུར་བ་ཡིན་པར་ཐལ། འདོད་
241



པའི་ཕྱིར། འདོད་ན། དེ་ཆོས་ཅན། ཀུན་འབྱུང་བདེན་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། མ་དག་པའི་སྣོད་ཀྱི་འཇིག་རྟེན་ཁྱོད་ཡིན་པའི་
ཕྱིར། རྣམ་མཁྱེན་ཆོས་ཅན། མཚོན་བྱ་གསུམ་པ་དེར་ཐལ། མཚན་ཉིད་
དེའི་ཕྱིར། རྟགས་གྲུབ་སྟེ། ཟག་མེད་གང་ཞིག འབྲས་བུ་མཐར་ཐུག་ཡིན་
པའི་ཕྱིར། ཁ་ཅིག་གིས། མི་རྟག་སྡུག་བསྔལ་སྟོང་བདག་མེད་བཞིའི་ཚོགས་
དོན་དེ། སྡུག་བསྔལ་བདེན་པའི་མཚན་ཉིད། རྒྱུ་ཀུན་འབྱུང་རབ་སྐྱེ་རྐྱེན་བཞིའི་
ཚོགས་དོན་དེ། ཀུན་འབྱུང་བདེན་པའི་མཚན་ཉིད། འགོག་པ་ཞི་བ་གྱ་ནོམ་
པ་ངེས་འབྱུང་བཞིའི་ཚོགས་དོན་དེ། འགོག་བདེན་གྱི་མཚན་ཉིད། ལམ་རིག་
པ་སྒྲུབ་པ་ངེས་འབྱིན་བཞིའི་ཚོགས་དོན་དེ། ལམ་བདེན་གྱི་མཚན་ཉིད། ཟེར་
ན༑ དེ་ལ་ཁ་ཅིག ཉེར་ལེན་གྱི་ཕུང་པོ་ཆོས་ཅན། མཚན་ཉིད་དང་པོ་དེར་
ཐལ། སྡུག་བདེན་ཡིན་པའི་ཕྱིར། རྟགས་སླ། འདོད་ན། དེ་ཆོས་ཅན། ཆོས་
དང་ཆོས་ཅན་གྱི་ཚོགས་དོན་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་
མི་ནུས་ཏེ། ཆོས་ཅན་ཡན་འགར་བ་ཡིན་པའི་ཕྱིར་ན། ཚུར་མཐོང་ལྷས་སྦྱིན་
ཆོས་ཅན། ཆོས་དང་ཆོས་ཅན་གྱི་ཚོགས་དོན་ཡིན་པར་ཐལ། དེ་མ་རིག་གཉིས་
ཚོགས་པའི་ཚོགས་དོན་ཡིན་པའི་ཕྱིར། ཁྱབ་པ་འགྲིག རྟགས་སླ། འདོད་
མི་ནུས་ཏེ། ཆོས་ཅན་ཡན་འགར་བ་ཡིན་པའི་ཕྱིར། རང་ལུགས་ཀྱི་སྐྱོན་ནི།
མི་ཤེས་པའི་ཀུན་ཤེས་པའི་དབང་པོར་གྱུར་བའི་ཚོར་བ་ཡིད་མི་བདེ་ཆོས་ཅན།
སྡུག་བདེན་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། སྡུག་
242



བསྔལ་ཡིན་པའི་ཕྱིར་ཏེ། ཡིད་ཀྱི་སྡུག་བསྔལ་ཡིན་པའི་ཕྱིར། རྩ་བར་འདོད་
ན༑ དེ་ཆོས་ཅན། སྡུག་བསྔལ་བདེན་པ་མ་ཡིན་པར་ཐལ། ལམ་བདེན་ཡིན་
པའི་ཕྱིར། ཁ་ཅིག་གིས། མི་རྟག་པ་དང་ཁྱབ་པ་འདུ་བྱེད་ཀྱི་སྡུག་བསྔལ་བ་
དང་དོན་གཞན་གྱི་བདག་གིས་སྟོང་བ་དང་རང་གི་ངོ་བོར་གྱུར་བའི་བདག་མེད་
པ་བཞིའི་ཚོགས་དོན་དེ་སྡུག་བདེན་གྱི་མཚན་ཉིད་ཟེར་ན། ཚུར་མཐོང་ལྷས་
སྦྱིན་ཆོས་ཅན། མཚན་ཉིད་དེར་ཐལ། མཚོན་བྱ་དེར་ཕྱིར། ཁྱབ་པ་ཁས།
རྟགས་སླ། འདོད་ན། རང་གི་ངོ་བོར་གྱུར་བའི་བདག་མེད་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་ངོ་བོར་གྱུར་བའི་བདག་ཡོད་
པར་ཐལ། ཁྱོད་དང་ངོ་བོ་གཅིག་དུ་གྱུར་བའི་བདག་ཡོད་པའི་ཕྱིར་ཏེ། ཁྱོད་
བདག་ཡིན་པའི་ཕྱིར། ཁ་ཅིག་གིས། ལས་དང་ཉོན་མོངས་པ་གང་རུང་ལ་བརྟེན་
པའི་ཟག་བཅས་དེ། སྡུག་བདེན་གྱི་མཚན་ཉིད། སྡུག་བསྔལ་བདེན་པའི་འབྲས་
བུ་དང་པོ་གསུམ་གང་རུང་གི་སྒོ་ནས་འབྱིན་པའི་རིགས་སུ་གནས་པའི་ཟག་བཅས་
དེ༑ ཀུན་འབྱུང་བདེན་པའི་མཚན་ཉིད། རང་ཐོབ་བྱེད་ཀྱི་ཐབས་སུ་གྱུར་བའི་
ལམ་བདེན་ལ་བརྟེན་ནས་ཐོབ་པའི་བྲལ་བ་དེ། འགོག་བདེན་གྱི་མཚན་ཉིད། འགོག་
བདེན་ཐོབ་བྱེད་ཀྱི་རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དེ། ལམ་
བདེན་གྱི་མཚན་ཉིད་ཟེར་ན། དམན་ལམ་སྔོན་དུ་མ་སོང་བའི་བྱང་འཕགས་ཀྱི་
རྒྱུད་ཀྱི་ཉོན་མོངས་པ་ཆོས་ཅན། སྡུག་བདེན་ཡིན་པར་ཐལ། མཚན་ཉིད་དེའི་
ཕྱིར། དེར་ཐལ། ཉོན་མོངས་པ་ལ་བརྟེན་པའི་ཟག་བཅས་ཡིན་པའི་ཕྱིར། དེར་
;
243



ཐལ། ཉོན་མོངས་པ་ཡིན་པའི་ཕྱིར། རྩ་བར་འདོད་ན། དེའི་རྒྱུད་ལ་སྡུག་
བདེན་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྐྱེ་རྒ་ན་འཆི་
བའི་སྡུག་བསྔལ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། རྒྱུད་
བླ་མ་ལས། འཕགས་པས་ན་དང་རྒ་བ་དང༌། །འཆི་བའི་སྡུག་བསྔལ་རྩད་ནས་
སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །
ཅེས་གསུངས་པའི་ཕྱིར། ཁ་ཅིག་གིས། ཀུན་ནས་ཉོན་མོངས་ཕྱོགས་ཀྱི་བདེན་
པ་གང་ཞིག རྣམ་གྲོལ་དོན་གཉེར་གྱི་སྐྱེས་བུས་ནད་ལྟར་དུ་ཤེས པར་བྱ་བ་
དེ༑ སྡུག་བདེན་གྱི་མཚན་ཉིད། དེ་གང་ཞིག རྣམ་གྲོལ་དོན་གཉེར་གྱི་སྐྱེས་
བུས་ནད་ཀྱི་རྒྱུ་ལྟར་སྤངས་པར་བྱ་བ་དེ། ཀུན་འབྱུང་བདེན་པའི་མཚན་ཉིད།
ཀུན་ནས་རྣམ་བྱང་ཕྱོགས་ཀྱི་བདེན་པ་གང་ཞིག རྣམ་གྲོལ་དོན་གཉེར་གྱི་སྐྱེས་
བུས་ནད་དང་བྲལ་བ་ལྟར་མངོན་དུ་བྱ་བ་དེ། འགོག་བདེན་གྱི་མཚན་ཉིད། དེ་
གང་ཞིག རྣམ་གྲོལ་དོན་གཉེར་གྱི་སྐྱེས་བུས་སྨན་ལྟར་དུ་བསྟེན་པར་བྱ་བ་
དེ༑ ལམ་བདེན་གྱི་མཚན་ཉིད། ཟེར་ན། ཁམས་གོང་གི་སྐྱེ་བ་འཕེན་བྱེད་ཀྱི་
ལས་ཆོས་ཅན། མཚན་ཉིད་གཉིས་པ་དེར་ཐལ། ཀུན་འབྱུང་བདེན་པ་ཡིན་
པའི་ཕྱིར་ཏེ། ལས་ཀྱི་ཀུན་འབྱུང་ཡིན་པའི་ཕྱིར། རྩ་བར་འདོད་ན། དེ་ཆོས་
ཅན། སྤང་བྱ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དགེ་བ་
ཡིན་པའི་ཕྱིར། ཁོ་ན་རེ། དེ་ཆོས་ཅན། སྤང་བྱ་ཡིན་པར་ཐལ། ཁྱོད་སྤངས་
པའི་གང་ཟག་ཡོད་པའི་ཕྱིར། ཟེར་ན། རྟོག་པ་ཆོས་ཅན། དེར་ཐལ། དེའི་
244



ཕྱིར། མ་གྲུབ་ན། དེར་ཐལ། འཁྲུལ་ཤེས་སྤངས་པའི་གང་ཟག་ཡོད་པའི་
ཕྱིར། འདོད་ན། རྟོག་པ་ཡིན་ན། སྤང་བྱ་ཡིན་དགོས་པར་ཐལ། འདོད་པའི་
ཕྱིར། འདོད་ན། བྱང་འཕགས་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན།
དེར་ཐལ། དེའི་ཕྱིར། རྟགས་གསལ་སླ། རྣམ་མཁྱེན་ཆོས་ཅན། མཚོན་བྱ་
གསུམ་པ་དེར་ཐལ། མཚན་ཉིད་དེའི་ཕྱིར། དེར་ཐལ། རྣམ་གྲོལ་དོན་གཉེར་
གྱི་སྐྱེས་བུའི་ཐོབ་བྱ་མཐར་ཐུག་ཡིན་པའི་ཕྱིར། ཁ་ཅིག་གིས། རང་ཐོབ་བྱེད་
ཀྱི་ཐབས་སུ་གྱུར་བའི་ལམ་བདེན་གྱི་བྱེད་ལས་ལ་བརྟེན་ནས་བྱུང་བའི་བྲལ་བ་
དེ༑ འགོག་བདེན་གྱི་མཚན་ཉིད་ཟེར་ན། འགོག་བདེན་ཆོས་ཅན། མཚན་
ཉིད་དེར་ཐལ། འགོག་བདེན་ཡིན་པའི་ཕྱིར། འདོད་ན། དངོས་པོ་ཡིན་པར་
ཐལ་ལོ། །ཁ་ཅིག་གིས། རང་གི་ཐོབ་བྱར་གྱུར་བའི་འགོག་བདེན་ཐོབ་བྱེད་
ཀྱི་ཐབས་སུ་གྱུར་བའི་འཕགས་རྒྱུད་ཀྱི་མཁྱེན་པ་དེ། ལམ་བདེན་གྱི་མཚན་ཉིད་
ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
རྩ་བར་འདོད་ན། དེ་ཆོས་ཅན། ཁྱོད་ཀྱི་ཐོབ་བྱར་གྱུར་བའི་འགོག་བདེན་ཡོད་
པར་ཐལ། འདོད་པའི་ཕྱིར། འདོད་ན། ཁྱོད་ཀྱི་ཐོབ་བྱ་ཡོད་པར་ཐལ། འདོད་
པའི་ཕྱིར། འདོད་མི་ནུས་ཏེ། སངས་རྒྱས་ཡིན་པའི་ཕྱིར། ཁ་ཅིག་གིས། ཟག་
བཅས་ཡིན་ན། སྡུག་བསྔལ་བདེན་པ་ཡིན་པས་ཁྱབ་ཟེར་ན། བདེ་བ་ཅན་གྱི་
རྟེན་ཅན་གྱི་སོ་སྐྱེས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། སོ་
སྐྱེས་ཡིན་པའི་ཕྱིར། འདོད་ན། དག་པའི་ཞིང་གི་རྟེན་ཅན་གྱི་སྡུག་བསྔལ་བདེན་
145



པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་བཏུས་ལས། ཡོངས་
སུ་དག་པའི་འཇིག་རྟེན་གྱི་ཁམས་འདི་དག་ནི་སྡུག་བསྔལ་གྱི་བདེན་པ་མ་ཡིན་པར་
ལྟ་སྟེ། ཞེས་གསུངས་པའི་ཕྱིར། ཁ་ཅིག་གིས། སྡུག་བསྔལ་བདེན་པ་ཡིན་ན།
འཁོར་བ་ཡིན་པས་ཁྱབ་ཟེར་ན། དེ་མི་འཐད་པར་ཐལ། ལྷག་བཅས་མྱང་འདས་
ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་འཁོར་བ་མེད་པ་གང་ཞིག དེའི་
རྒྱུད་ལ་སྡུག་བདེན་ཡོད་པའི་ཕྱིར། དེར་ཐལ། དེའི་རྒྱུད་ལ་ཀུན་འབྱུང་བདེན་
པ་ཡོད་པའི་ཕྱིར། གཞན་ཡང་། དེའི་རྒྱུད་ལ་སྡུག་བདེན་ཡོད་པར་ཐལ། དེའི་
རྒྱུད་ལ་སྡུག་བསྔལ་གྱི་ཕུང་པོ་ཡོད་པའི་ཕྱིར་ཏེ། དེའི་རྒྱུད་ཀྱི་འགོག་བདེན་དེ།
སྡུག་བསྔལ་གྱི་ཕུང་པོ་ལྷག་མ་དང་བཅས་པ་ཡིན་པའི་ཕྱིར་ཏེ། དེ་ལྷག་བཅས་
མྱང་འདས་ཡིན་པའི་ཕྱིར། གཞན་ཡང་། མ་དག་པའི་སྣོད་ཀྱི་འཇིག་རྟེན་ཆོས་
ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སེམས་ཅན་གྱི་རྒྱུད་
ཀྱིས་བསྡུས་པར་ཐལ། འདོད་པའི་ཕྱིར། ཁོ་ན་རེ། སྡུག་བསྔལ་ཡིན་ན། སྡུག་
བསྔལ་བདེན་པ་ཡིན་པས་ཁྱབ་ཟེར་ན། མི་ཤེས་པ་ཀུན་ཤེས་པའི་དབང་པོར་
གྱུར་བའི་ཚོར་བ་ཡིད་མི་བདེ་ཆོས་ཅན། དེར་ཐལ། དེའི་ཕྱིར། འདོད་ན། །
དེ་ཆོས་ཅན། ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཀུན་ནས་རྣམ་བྱང་ཕྱོགས་ཀྱི་བདེན་པ་ཡིན་པའི་
ཕྱིར། ཁྱབ་སྟེ། ཤེས་སྒྲིབ་རྣམ་བྱང་གཟུང་རྟོག་ཡིན་ན། ཤེས་སྒྲིབ་ཉོན་མོངས་
གཟུང་རྟོག་མ་ཡིན་དགོས་པའི་ཕྱིར། དེར་ཐལ། འགྲེལ་ཆེན་ལས། འདི་
，
46



གཉིས་ཕན་ཚུན་རྣམ་པར་གཅོད་པའི་ངོ་བོ་ཡིན་པས། ཕན་ཚུན་ཐ་དད་པ་ཁོ་ནའོ།།
ཞེས་གསུངས་པའི་ཕྱིར། ཁོ་ན་རེ། གསེར་ཕྲེང་ལས། སྡུག་བདེན་དང་ལམ་
བདེན་མི་འགལ་བར་བཤད་པ་མི་འཐད་པར་ཐལ། དེ་གཉིས་འགལ་པའི་ཕྱིར།
ཟེར་ན། མ་ཁྱབ་སྟེ། དེ་ལྟར་བཤད་པ་དེ་སྡུག་བསྔལ་དང་། ལམ་བདེན་མི་
འགལ་བ་ལ་དགོངས་པའི་ཕྱིར། གཞན་ཡང་ལམ་ཡིན་ན། ལམ་བདེན་ཡིན་
དགོས་པར་ཐལ། སྡུག་བསྔལ་ཡིན་ན། སྡུག་བདེན་ཡིན་དགོས་པའི་ཕྱིར། བྱས་
པ་ལ་ཁོ་ན་རེ། ལམ་ཡིན་ན། ལམ་བདེན་ཡིན་དགོས་པར་ཐལ། འགོག་པ་
ཡིན་ན། འགོག་བདེན་ཡིན་དགོས་པའི་ཕྱིར་ཟེར་ན། མི་མཚུངས་སོ། །བྱས་
པ་ལ་ཁོ་ན་རེ། བརྡའི་འགོག་པ་ཆོས་ཅན། འགོག་བདེན་ཡིན་པར་ཐལ། འགོག་
པ་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེའི་ཕྱིར། ཟེར་ན་མ་
ཁྱབ་སྟེ། ལས་ཡིན་ན། ལས་ཀྱི་ཀུན་འབྱུང་ཡིན་དགོས་པར་ཐལ། སྡུག་བསྔལ་
ཡིན་ན། སྡུག་བདེན་ཡིན་དགོས་པའི་ཕྱིར། རྟགས་ཁས། འདོད་ན། སངས་
རྒྱས་འཕགས་པའི་རྒྱུད་ཀྱི་ལས་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། དེ་ཡོད་པའི་ཕྱིར་ཏེ། དེའི་རྒྱུད་ལ་སེམས་བྱུང་སེམས་པ་ཡོད་པའི་
ཕྱིར། གཞན་ཡང་། དེའི་རྒྱུད་ལ་ལས་ཡོད་པར་ཐལ། དེའི་རྒྱུད་ལ་དགེ་བ་
ཡོད་པའི་ཕྱིར། ཁོ་ན་རེ། དེའི་རྒྱུད་ཀྱི་ལས་ཆོས་ཅན། ཟག་མེད་ཀྱི་ལས་
ཡིན་པར་ཐལ། ཟག་མེད་གང་ཞིག ལས་ཡིན་པའི་ཕྱིར་ན། མ་ཁྱབ། འདོད་
མི་ནུས་ཏེ། དེའི་རྒྱུད་ལ་ཟག་མེད་ཀྱི་ལས་མེད་པའི་ཕྱིར། དེར་ཐལ། དེ་ཟག་
47



མེད་ཀྱི་ལས་སྤངས་པའི་གང་ཟག་ཡིན་པའི་ཕྱིར་ཏེ། དེས་མ་རིག་བག་ཆགས་
ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་པའི་ཕྱིར། ཁ་ཅིག་གིས། འདིར་
མ་ཁྱབ་ཟེར་ན། རྟགས་དེར་ཐལ། དེ་གཉིས་སྤངས་པའི་གང་ཟག་གཅིག་ཡོད་
པའི་ཕྱིར་ཏེ། རྣམ་བཤད་ལས། དེ་འདྲ་དུས་གཅིག་དུ་ལན་གཅིག་བྱེད་པ་ཡང་
འབད་མེད་ལྷུན་གྲུབ་དུ་བྱེད་པ་ལ་རག་ལས་ཤིང་མ་རིག་བག་ཆགས་ཀྱི་ས་དང་
ཟག་པ་མེད་པའི་ལས་ཀྱང་སྤངས་ནས། ཞེས་གསུངས་པའི་ཕྱིར། ཟེར་ན། མ་
ཁྱབ་མཚམས་ལ། ཁོ་ན་རེ། སངས་རྒྱས་ཀྱི་ས་ན་རྟོག་པ་ཡོད་པར་ཐལ། དེ་
ན་རྟོག་དཔྱོད་གཉིས་ཀ་ཡོད་པའི་ཕྱིར། ཁྱབ་པ་ཁས། དེར་ཐལ། དབང་ཤེས་
ཡིན་ན་རྟོག་བཅས་དཔྱོད་བཅས་གཉིས་ཀ་ཡིན་དགོས་པའི་ཕྱིར་ཏེ། མཛོད་ལས།
རྟོག་དང་དཔྱོད་དང་བཅས་པ་ནི། །རྣམ་པར་ཤེས་པའི་ཁམས་ལྔ་ཡིན། །ཞེས་
གསུངས་པའི་ཕྱིར། ཟེར་ན། མ་ཁྱབ། ཁོ་ན་རེ། སངས་རྒྱས་འཕགས་པའི་
རྒྱུད་ཀྱི་ལས་ཆོས་ཅན། ལས་མ་ཡིན་པར་ཐལ། ཟག་མེད་ཀྱི་ལས་ཀྱང་མ་ཡིན།
ཟག་བཅས་ཀྱི་ལས་ཀྱང་མ་ཡིན་པའི་ཕྱིར་ཟེར་ན། མ་ཁྱབ། རང་ལུགས་ཀྱིས་
མ་ཁྱབ་མཚམས་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན།
བར་ཆད་མེད་པའི་རྩེ་སྦྱོར་ཡིན་པར་ཐལ། བར་ཆད་མེད་ལམ་གང་ཞིག རྩེ་
སྦྱོར་ཡིན་པའི་ཕྱིར། ཁྱབ་པ་འགྲིག་འདོད་ན། ས་བཅུ་བའི་ཡེ་ཤེས་ཡིན་པར་
ཐལ། འདོད་པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ལ་ལས་
མེད་པར་ཐལ། དེའི་རྒྱུད་ལ་ཟག་བཅས་ཀྱི་ལས་ཀྱང་མེད་དེའི་རྒྱུད་ལ་ཟག་མེད་
248



ཀྱི་ལས་ཀྱང་མེད་པའི་ཕྱིར་ཟེར་ན། མ་ཁྱབ། ཁོ་ན་རེ། ལས་དང་ཉོན་མོངས་
གཉིས་ཀ་སྤངས་པའི་གང་ཟག་ཡིན་ན། ལས་སྤངས་པའི་གང་ཟག་ཡིན་དགོས་
པར་ཐལ། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་གཉིས་ཀ་སྤངས་
པའི་གང་ཟག་ཡིན་ན། ཟག་མེད་ཀྱི་ལས་སྤངས་པའི་གང་ཟག་ཡིན་དགོས་པའི་
ཕྱིར། ཟེར་ན། མི་མཚུངས་སོ། །འདོད་ན། སངས་རྒྱས་འཕགས་པ་ཆོས་
ཅན། དེར་ཐལ། དེའི་ཕྱིར། ཁོ་ན་རེ། ཟག་མེད་ཀྱི་ལས་ཡིན་ན་མ་རིག་
བག་ཆགས་ཀྱི་ས་དང་ཟག་མེད་ཀྱི་ལས་གཉིས་སུ་ཕྱེ་བའི་ཟག་མེད་ཀྱི་ལས་ཡིན་
དགོས་པར་ཐལ། སངས་རྒྱས་འཕགས་པའི་རྒྱུད་ལ་ཟག་མེད་ཀྱི་ལས་མེད་པའི་
ཕྱིར། འདོད་ན། ལས་ཡིན་ན། ལས་དང་ཉོན་མོངས་གཉིས་སུ་ཕྱེ་བའི་ལས་
ཡིན་དགོས་པར་ཐལ། འདོད་པའི་ཕྱིར་ན། མ་ཁྱབ། ཁ་ཅིག་གིས། སྡུག་
བདེན་ཡིན་ན་ཟག་བཅས་ཡིན་པས་མ་ཁྱབ་ཟེར་ན། ཟག་བཅས་ཡིན་ན་སྤང་
བྱ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་
ཀྱི་སྦྱོར་ལམ་ཆོས་ཅན། དེར་ཐལ། དེའི་ཕྱིར། ཁོ་ན་རེ། ལམ་བདེན་ཡིན་ན་
ཟག་མེད་ཡིན་དགོས་པར་ཐལ། སྡུག་བདེན་ཡིན་ན་ཟག་བཅས་ཡིན་དགོས་པའི་
ཕྱིར་ན། མ་ཁྱབ། འདོད་ན། མོས་པ་སྒོམ་ལམ་ཆོས་ཅན། དེར་ཐལ། དེའི་
ཕྱིར། འོ་ན་ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་
ཀྱི་གཟུགས་ཕུང་ཆོས་ཅན། ཟག་བཅས་ཡིན་པར་ཐལ། སྡུག་བདེན་ཡིན་པའི་
ཕྱིར། ཁྱབ་པ་ཁས། འདོད་ན། ཟག་པ་དང་བཅས་པར་ཐལ། འདོད་པའི་
249



ཕྱིར། ཟེར་ན། འདིར་མ་ཁྱབ། འདོད་ན། ཉན་ཐོས་དགྲ་བཅོམ་པ་དེ་ཟག་པ་
དང་བཅས་པར་ཐལ། འདོད་པའི་ཕྱིར། ཁ་ཅིག་གིས། སྡུག་བདེན་དང་ཀུན་
འབྱུང་བདེན་པ་འགལ་ཟེར་ན། དེ་མི་འཐད་པར་ཐལ། ཀུན་འབྱུང་བདེན་པ་
ཡིན་ན། སྡུག་བསྔལ་བདེན་པ་ཡིན་དགོས་པའི་ཕྱིར། དེར་ཐལ། ཉེར་ལེན་
གྱི་ཕུང་པོ་ལྔ་པོ་དེ་སྡུག་བསྔལ་བདེན་པ་ཡིན་པའི་ཕྱིར་ཏེ། རྣམ་འགྲེལ་ལས། སྡུག་
བསྔལ་འཁོར་བ་ཅན་ཕུང་པོ། །ཞེས་གསུངས་པའི་ཕྱིར། ཁ་ཅིག་གིས། ཀུན་
འབྱུང་བདེན་པ་ཡིན་ན། སེམས་བྱུང་ཡིན་པས་ཁྱབ་ཟེར་ན། ཉོན་མོངས་པ་
དང་མཚུངས་ལྡན་དུ་བྱུང་བའི་གཙོ་སེམས་ཆོས་ཅན། དེར་ཐལ། དེའི་ཕྱིར།
མ་གྲུབ་ན་དེ་ཆོས་ཅན། ཀུན་འབྱུང་བདེན་པ་ཡིན་པར་ཐལ། ཀུན་ནས་ཉོན་
མོངས་ཕྱོགས་ཀྱི་བདེན་པ་གང་ཞིག རྒྱུ་ཀུན་འབྱུང་རབ་སྐྱེ་རྐྱེན་བཞིའི་ཁྱད་
ཆོས་དང་ལྡན་པའི་ཁྱད་པར་དུ་བྱས་པའི་ཕྱིར། ཁོ་ན་རེ། ཀུན་འབྱུང་བདེན་
པ་ཡིན་ན། སེམས་བྱུང་ཡིན་དགོས་པར་ཐལ། ཀུན་འབྱུང་བདེན་པ་དེ་ལ། ཉོན་
མོངས་པའི་ཀུན་འབྱུང་དང་། ལས་ཀྱི་ཀུན་འབྱུང་གཉིས་སུ་གྲངས་ངེས་པའི་
ཕྱིར་ཏེ། ཀུན་བཏུས་ལས། ཀུན་འབྱུང་བའི་བདེན་པ་གང་ཞེ་ན། ཉོན་མོངས་
པ་དང་ཉོན་མོངས་པ་ལས་བྱུང་བའི་ལས་སོ། །ཞེས་གསུངས་པའི་ཕྱིར། ཟེར་
ན༑ མ་ཁྱབ་སྟེ། སྡུག་བསྔལ་བདེན་པ་ལ། མ་དག་པའི་སྣོད་ཀྱི་འཇིག་རྟེན་
དང་། མ་དག་པའི་བཅུད་ཀྱི་སེམས་ཅན་གཉིས་སུ་གྲངས་ངེས་པར་ཐལ། ཀུན་
བཏུས་ལས། སྡུག་བསྔལ་གྱི་བདེན་པ་གང་ཞེ་ན། སེམས་ཅན་སྐྱེ་བ་དང་སྐྱེ་
250



བའི་གནས་ཀྱིས་ཀྱང་རིག་པར་བྱའོ། །ཞེས་གསུངས་པའི་ཕྱིར། ཁྱབ་པ་འགྲིག
འདོད་ན། ཉེར་ལེན་གྱི་ཕུང་པོ་ལྔ་ཆོས་ཅན། དེར་ཐལ། དེའི་ཕྱིར། ཁ་ཅིག་
གིས། འགོག་བདེན་དེ་ལམ་བདེན་གྱི་འབྲས་བུ་མ་ཡིན་ཟེར་ན། འགྲེལ་བར་
ཀུན་ནས་ཉོན་མོངས་པ་དང་གཅིག་ཤོས་ཀྱི་ཕྱོགས་ལ་བརྟེན་ནས་ཀུན་འབྱུང་བ་
དང་ལམ་གྱི་བདེན་པ་དག་ནི་རྒྱུ་ཡིན་ལ། སྡུག་བསྔལ་དང་། འགོག་པའི་བདེན་
པ་དག་ནི་འབྲས་བུ་ཡིན་པ་དོན་གྱི་སྒོ་ནས་བསྟན་ཏེ། ཞེས་གསུངས་པ་མི་འཐད་
པར་ཐལ། དམ་བཅའ་དེའི་ཕྱིར། ཁོ་ན་རེ། འགོག་བདེན་ཆོས་ཅན། ལམ་
བདེན་ལས་སྐྱེས་པར་ཐལ། ལམ་བདེན་གྱི་འབྲས་བུ་ཡིན་པའི་ཕྱིར་ན་མ་ཁྱབ།
འོ་ན། དེ་ཆོས་ཅན། དགེ་སྦྱོང་གི་ཚུལ་ལས་སྐྱེས་པར་ཐལ། དགེ་སྦྱོང་ཚུལ་
གྱི་འབྲས་བུ་ཡིན་པའི་ཕྱིར། ཁྱབ་པ་ཁས། ཁོ་ན་རེ། དེ་ཆོས་ཅན། འབྲས་བུ་
ཡིན་པར་ཐལ། ལམ་བདེན་གྱི་འབྲས་བུ་ཡིན་པའི་ཕྱིར་ཟེར་ན། མ་ཁྱབ། མ་
གྲུབ་ན། དེ་ཆོས་ཅན། དེར་ཐལ། དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར།
གཞན་ཡང་། དེ་ལམ་བདེན་གྱི་འབྲས་བུ་ཡིན་པར་ཐལ། དེ་ཟག་མེད་བར་ཆད་
མེད་ལམ་གྱི་འབྲས་བུ་ཡིན་པའི་ཕྱིར་ཏེ། དེ་དགེ་སྦྱོང་ཚུལ་གྱི་འབྲས་བུ་ཡིན་
པའི་ཕྱིར།
251



རང་ལུགས་ལ་བདེན་བཞིའི་མཚན་ཉིད་དང་
དེ་ལ་རྩོད་སྤོང་།
-
གཉིས་པ་རང་གི་ལུགས་ལ། ཀུན་ནས་ཉོན་མོངས་ཕྱོགས་ཀྱི་བདེན་པ་གང་
ཞིག མི་རྟག་པ་དང་། ཁྱབ་པ་འདུ་བྱེད་ཀྱི་སྡུག་བསྔལ་བ་དང་དོན་གཞན་
གྱི་བདག་གིས་སྟོང་བ་དང་རང་གི་ངོ་བོར་གྱུར་བའི་གང་ཟག་གི་བདག་མེད་པ་
བཞིའི་ཁྱད་ཆོས་དང་ལྡན་པས་རབ་ཏུ་ཕྱེ་བ་དེ། སྡུག་བསྔལ་བདེན་པའི་མཚན་
ཉིད། དེ་གང་ཞིག རྒྱུ་ཀུན་འབྱུང་རབ་སྐྱེ་རྐྱེན་བཞིའི་ཁྱད་ཆོས་དང་ལྡན་
པས་རབ་ཏུ་ཕྱེ་བ་དེ། ཀུན་འབྱུང་བདེན་པའི་མཚན་ཉིད། ཀུན་ནས་རྣམ་བྱང་
ཕྱོགས་ཀྱི་བདེན་པ་གང་ཞིག འགོག་པ་ཞི་བ་གྱ་ནོམ་ངེས་འབྱུང་བཞིའི་ཁྱད་
ཆོས་དང་ལྡན་པས་རབ་ཏུ་ཕྱེ་བ་དེ། འགོག་བདེན་གྱི་མཚན་ཉིད། དེ་གང་ཞིག
ལམ་རིག་པ། སྒྲུབ་པ། ངེས་འབྱིན་བཞིའི་ཁྱད་ཆོས་དང་ལྡན་པས་རབ་ཏུ་ཕྱེ་
བ་དེ། ལམ་བདེན་གྱི་མཚན་ཉིད། གསུམ་པ་ལ་ཁོ་ན་རེ། ཉེར་ལེན་གྱི་ཕུང་
པོ་སྡུག་བདེན་དུ་ཚད་མས་ངེས་པའི་གང་ཟག་ཡིན་ན། དེ་མཚན་ཉིད་དེར་ཚད་
མས་ངེས་པའི་གང་ཟག་ཡིན་དགོས་པར་ཐལ། མཚན་ཉིད་དང་པོ་དེ་འཐད་པའི་
ཕྱིར། འདོད་ན། ཉེར་ལེན་གྱི་ཕུང་པོ་སྡུག་བདེན་དུ་ཚད་མས་ངེས་པའི་གང་
ཟག་ཡིན་ན། ཉེར་ལེན་གྱི་ཕུང་པོ་གང་ཟག་གི་བདག་མེད་དུ་ཚད་མས་ངེས་པའི་
གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་སྡུག་
5



བསྔལ་བདེན་པར་ཚད་མས་ངེས་ནས་དེ་གང་ཟག་གི་བདག་མེད་དུ་ཚད་མས་མ་
ངེས་པའི་གང་ཟག་ཡོད་པའི་ཕྱིར། དེར་ཐལ། དང་པོར་དེ་མི་རྟག་པ་ཚད་མས་
ངེས། དེ་རྗེས་དེ་གང་ཟག་གི་བདག་མེད་དུ་ཚད་མས་ངེས་དགོས་ཀྱི་གང་ཟག་
གཅིག་ཡོད་པའི་ཕྱིར། དེར་ཐལ། རྣམ་འགྲེལ་ལས། དེའི་ཕྱིར་མི་རྟག་ལས་
སྡུག་བསྔལ། །སྡུག་བསྔལ་ལས་ནི་བདག་མེད་གསུངས། །ཞེས་གསུངས་པའི་
ཕྱིར་ན། སྔ་མར་མ་ཁྱབ། གཞན་ཡང་། ལྷག་བཅས་མྱང་འདས་ལ་གནས་
པའི་ཉན་ཐོས་དགྲ་བཅོམ་པ་སྐད་ཅིག་ཐ་མ་བའི་རྒྱུད་ཀྱི་ལས་ཀྱི་ཀུན་འབྱུང་ཆོས་
ཅན། མཚན་ཉིད་གཉིས་པ་དེར་ཐལ། ཀུན་འབྱུང་བདེན་པ་ཡིན་པའི་ཕྱིར།
འདོད་ན། རབ་སྐྱེ་ཡིན་པར་ཐལ། འདོད་པའི་ཕྱིར། འདོད་ན། རང་འབྲས་
སྡུག་བསྔལ་ཤུགས་དྲག་སྐྱེད་བྱེད་ཡིན་པར་ཐལ། འདོད་པའི་ཕྱིར་ན་མ་ཁྱབ།
བྱང་འཕགས་ཀྱི་རྒྱུད་ཀྱི་འདུས་བྱས་མི་རྟག་པར་མངོན་སུམ་དུ་རྟོགས་པའི་མཁྱེན་
པ་ཆོས་ཅན། སེམས་ཀྱི་གནས་ལུགས་མངོན་སུམ་དུ་རྟོགས་པར་ཐལ། ལམ་
བདེན་གྱི་སྒྲུབ་པའི་རྣམ་པ་ཡིན་པའི་ཕྱིར། ཁྱབ་པ་ཁས། དེར་ཐལ། ལམ་
བདེན་ཡིན་པའི་ཕྱིར། འདོད་ན། སློབ་ལམ་ན་བདེན་གཉིས་གཅིག་ཆར་དུ་
མངོན་སུམ་དུ་རྟོགས་པའི་བློ་གཅིག་ཡོད་པར་ཐལ། འདོད་པའི་ཕྱིར། ཁོ་ན་
རེ༑ ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་
གཟུགས་ཀྱི་ཕུང་པོ་ཆོས་ཅན། ཀུན་ནས་ཉོན་མོངས་ཕྱོགས་ཀྱི་བདེན་པ་ཡིན་
པར་ཐལ། སྡུག་བདེན་ཡིན་པའི་ཕྱིར། རྟགས་ཁས། འདོད་ན། དེའི་རྒྱུད་ལ་
253



ཀུན་ནས་ཉོན་མོངས་ཕྱོགས་ཀྱི་བདེན་པ་ཡོད་པར་ཐལ། འདོད་པའི་ཕྱིར། འདོད་
ན༑ དེའི་རྒྱུད་ལ་ཉོན་མོངས་ཡོད་པར་ཐལ། འདོད་པའི་ཕྱིར་ན་མ་ཁྱབ། གཟུགས་
མེད་ཁམས་ན་སྡུག་བསྔལ་ཡོད་པར་ཐལ། དེ་ན་སྡུག་བསྔལ་གྱི་ཕུང་པོ་ཡོད་པའི་
ཕྱིར། ཁྱབ་པ་ཁས། འདོད་མི་ནུས་ཏེ། གཟུགས་མེད་ཁམས་པའི་ཟག་བཅས་
ཀྱི་ཚོར་བ་ཡིན་ན། ཚོར་བ་བཏང་སྙོམས་ཡིན་དགོས་པའི་ཕྱིར། དེས་ན་འགོག་
བདེན་ལམ་བདེན་གྱི་འབྲས་བུ་ཡིན་བྱས་པ་ལ་ཁོ་ན་རེ། ལམ་བདེན་གྱི་འབྲས་
བུ་རྟག་པ་ཡིན་པར་ཐལ། འདོད་པའི་ཕྱིར། འདོད་ན། ལམ་བདེན་གྱི་འབྲས་
བུ་ཆོས་ཅན། རྟག་པ་མ་ཡིན་པར་ཐལ། ཁྱོད་ལམ་བདེན་ལས་སྐྱེས་པའི་ཕྱིར།
དེར་ཐལ། ལམ་བདེན་དེ། ཁྱོད་ཀྱི་སྐྱེད་བྱེད་ཡིན་པའི་ཕྱིར། མ་གྲུབ་ན། ལམ་
བདེན་ཆོས་ཅན། ཁྱོད་རང་འབྲས་སྐྱེད་བྱེད་ཡིན་པར་ཐལ། ཁྱོད་དངོས་པོ་
ཡིན་པའི་ཕྱིར། ཟེར་ན། བདག་ཆོས་ཅན། དེར་ཐལ། དེའི་ཕྱིར། འདོད་ན།
བདག་ལས་སྐྱེ་བ་ཡོད་པར་ཐལ། འདོད་པའི་ཕྱིར། འདོད་ན། བདག་སྐྱེ་ཡོད་
པར་ཐལ་ལོ། །
སྤྱན་ལྔ་བཤད་པ།
ཤའི་དང་རྣམ་པར་སྨིན་པ་ལས་བྱུང་བའི་ལྷའི་དང་། ཞེས་སོགས་ཀྱི་སྐབས་
སུ༑ སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི། བྱང་ཆེན་ཤེར་
254



ཟs
rལ་བ
ཕྱིན་ལ་སྤྱོད་པའི་ཚེ་ཤའི་མིག་གིས་དཔག་ཚད་བརྒྱ་མཐོང་བ་ཡོད་དོ། །ཞེས་
སོགས་ཀྱི་མདོ་ཆོས་ཅན། སྤྱན་ལྔ་ལ་གདམས་པ་ཡིན་ཏེ། ཐ་སྙད་དུ་སྤྱན་ལྔའི་
ནུས་མཐུ་བསྟན་ནས་དོན་དམ་པར་སྤྱན་ལྔའི་ཡུལ་ཡུལ་ཅན་རྣམས་བདེན་པར་
མེད་པར་འདོམས་པའི་མདོ་ཚིག་ཡིན་པའི་ཕྱིར། གཉིས་པ་ལ་དགག་བཞག་སྤོང་
གསུམ་ལས། དང་པོ་ལ། ཁ་ཅིག་གིས། རང་གི་བདག་རྐྱེན་བསམ་གཏན་གྱི་
དངོས་གཞིའི་སྙོམས་འཇུག་ལ་བརྟེན་ནས་སྟོང་གསུམ་ཚུན་ཆད་ཀྱི་གཟུགས་ཕྲ་
རགས་མངོན་སུམ་དུ་མཐོང་བའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་
པ་དེ། ཤའི་སྤྱན་གྱི་མཚན་ཉིད། རང་གི་བདག་རྐྱེན་དུ་གྱུར་བའི་བསམ་གཏན་
གྱི་དངོས་གཞིའི་སྙོམས་འཇུག་ལ་བརྟེན་ནས་སེམས་ཅན་ཐམས་ཅད་ཀྱི་འཆི་འཕོ་
བ་དང་སྐྱེ་བ་ཐམས་ཅད་མངོན་སུམ་དུ་མཐོང་བའི་ཏིང་ངེ་འཛིན་ཤེས་རབ་
མཚུངས་ལྡན་དང་བཅས་པ་དེ། ལྷའི་སྤྱན་གྱི་མཚན་ཉིད། དེ་ལ་བརྟེན་ནས་
བདག་མེད་ཕྲ་རགས་གང་རུང་མངོན་སུམ་དུ་མཐོང་བའི་ཏིང་ངེ་འཛིན་ཤེས་རབ་
མཚུངས་ལྡན་དང་བཅས་པ་དེ། ཤེས་རབ་ཀྱི་སྤྱན་གྱི་མཚན་ཉིད། དེ་ལ་བརྟེན་
ནས་རང་དང་རྒྱུད་ཚོད་མཉམ་པའི་འཕགས་པའི་གང་ཟག་གི་དབང་པོ་རྣོ་རྟུལ་
ཇི་ལྟ་བ་བཞིན་དུ་མངོན་སུམ་དུ་མཐོང་བའི་ཏིང་ངེ་འཛིན་ཤེས་རབ་མཚུངས་ལྡན་
དང་བཅས་པ་དེ། ཆོས་ཀྱི་སྤྱན་གྱི་མཚན་ཉིད། དེ་ལ་བརྟེན་ནས་ཆོས་ཐམས་
ཅད་མངོན་སུམ་དུ་རྟོགས་པ་མཐར་ཐུག་པའི་ཡེ་ཤེས་དེ། སངས་རྒྱས་ཀྱི་སྤྱན་
གྱི་མཚན་ཉིད། ཟེར་ན། བསམ་གཏན་དང་པོ་བའི་རྒྱུད་ཀྱི་ཤའི་སྤྱན་ཆོས་ཅན།
286
，



མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་ན།
བསམ་གཏན་གཉིས་པ་བའི་གཟུགས་མཐོང་བར་ཐལ། འདོད་པའི་ཕྱིར། འདོད་
ན༑ མཛོད་ལས། མིག་གི་གོང་མའི་གཟུགས་མ་ཡིན། །ཞེས་གསུངས་པ་མི་
འཐད་པར་ཐལ་ལོ། །གཞན་ཡང་། མདོ་ལས། བྱང་ཆུབ་སེམས་དཔའ་སེམས་
དཔའ་ཆེན་པོའི་ཤའི་མིག་གིས་དཔག་ཚད་བརྒྱ་མཐོང་བ་ཡོད་དོ། །གཉིས་བརྒྱ་
མཐོང་བ་ཡོད་དོ། །ཞེས་གསུངས་པ་མི་འཐད་པར་ཐལ། དཔག་ཚད་བརྒྱའི་
གཟུགས་མཐོང་ནས་ཉིས་བརྒྱའི་གཟུགས་མི་མཐོང་བའི་ཤའི་སྤྱན་མེད་པའི་ཕྱིར་
ཏེ༑ ཤའི་སྤྱན་ཡིན་ན། སྟོང་གསུམ་ཚུན་ཆད་ཀྱི་གཟུགས་མངོན་སུམ་དུ་མཐོང་
བས་ཁྱབ་པའི་ཕྱིར། རྟགས་ཁས། གཞན་ཡང་། ལྷའི་སྤྱན་ལ་ནུས་མཐུ་ཆེ་
ཆུང་གི་ཁྱད་པར་མེད་པར་ཐལ། ལྷའི་སྤྱན་ཡིན་ན་སེམས་ཅན་ཐམས་ཅད་ཀྱི་
འཆི་འཕོ་བ་དང་སྐྱེ་བ་མངོན་སུམ་དུ་མཐོང་བས་ཁྱབ་པའི་ཕྱིར། རྟགས་ཁས།
གཞན་ཡང་། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚན་
ཉིད་དེར་ཐལ། ཤེས་རབ་ཀྱི་སྤྱན་ཡིན་པའི་ཕྱིར། འདོད་ན། བདག་མེད་ཕྲ་
རགས་གང་རུང་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན་
སླ༑ གཞན་ཡང་། སངས་རྒྱས་འཕགས་པའི་རྒྱུད་ཀྱི་ཆོས་ཀྱི་སྤྱན་ཆོས་ཅན།
མཚན་ཉིད་དེར་ཐལ། ཆོས་ཀྱི་སྤྱན་ཡིན་པའི་ཕྱིར། འདོད་ན། སངས་རྒྱས་
འཕགས་པ་དང་རྒྱུད་ཚོད་མཉམ་པའི་གང་ཟག་གི་དབང་པོ་རྣོ་རྟུལ་ཡོད་པར་ཐལ།
འདོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པ་དང་རྒྱུད་ཚོད་
256



མཉམ་པའི་གང་ཟག་ཡིན་ན། དབང་རྣོན་ཡིན་དགོས་པའི་ཕྱིར། ཁ་ཅིག་གིས།
རང་གི་བདག་རྐྱེན་མིག་དབང་གཟུགས་ཅན་པ་ལ་བརྟེན་ནས་དཔག་ཚད་བརྒྱ་
ཚུན་ཆད་ཀྱི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ་དེ། ཤའི་སྤྱན་
གྱི་མཚན་ཉིད། རང་གི་བདག་རྐྱེན་བསམ་གཏན་གྱི་དངོས་བཞིའི་སྙོམས་འཇུག་
ཐོབ་པའི་གང་ཟག་གི་རྒྱུད་ཀྱི་མིག་དབང་གཟུགས་ཅན་པ་ལ་བརྟེན་ནས་སྟོང་གསུམ་
ཚུན་གྱི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ་དེ། ལྷའི་སྤྱན་གྱི་
མཚན་ཉིད། རང་གི་བདག་རྐྱེན་ཞི་ལྷག་གཟུང་འབྲེལ་གྱི་ཏིང་ངེ་འཛིན་ལ་བརྟེན་
ནས་བདག་མེད་ཕྲ་རགས་གང་རུང་མངོན་སུམ་དུ་མཐོང་བའི་འཕགས་རྒྱུད་ཀྱི་
མཁྱེན་པ་དེ། ཤེས་རབ་ཀྱི་སྤྱན་གྱི་མཚན་ཉིད། དེ་ལ་བརྟེན་ནས་གཟུགས་ལས་
གཞན་པའི་རང་ཡུལ་ཀུན་རྫོབ་པ་མངོན་སུམ་དུ་རྟོགས་པའི་རིག་པ་དེ། ཆོས་
ཀྱི་སྤྱན་གྱི་མཚན་ཉིད། དེ་ལ་བརྟེན་ནས་བདེན་གཉིས་གཅིག་ཆར་དུ་མངོན་སུམ་
དུ་རྟོགས་པའི་རིག་པ་དེ། སངས་རྒྱས་ཀྱི་སྤྱན་གྱི་མཚན་ཉིད། ཟེར་ན། དམན་
ལམ་སྔོན་དུ་མ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཤའི་སྤྱན་ཆོས་ཅན།
མཚན་ཉིད་དང་པོ་དེར་ཐལ། ཤའི་སྤྱན་ཡིན་པའི་ཕྱིར་ཏེ། ཆོས་ཅན་དེའི་ཕྱིར།
འདོད་ན། དེ་ཆོས་ཅན། དབང་ཤེས་ཡིན་པར་ཐལ། འདོད་པའི་ཕྱིར། འདོད་
ན༑ རྣམ་འགྲེལ་ལས། དོན་གྱི་ནུས་པ་ལྟོས་མེད་ན། །བར་ཆོད་ལ་སོགས་
ཡོད་ན་ཡང་། །ཞེས་གསུངས་པ་མི་འཐད་པར་ཐལ། ཚུར་མཐོང་གི་རྒྱུད་ཀྱི་
མིག་ཤེས་ཡིན་ན། བར་དུ་ཆོད་སྐལ་གྱི་གཟུགས་ཕྲ་རགས་མངོན་སུམ་དུ་མི་
257



མཐོང་བས་མ་ཁྱབ་པའི་ཕྱིར། མ་གྲུབ་ན། དམན་ལམ་སྔོན་དུ་མ་སོང་བའི་
བྱང་སེམས་ཚོགས་ལམ་པའི་རྒྱུད་ཀྱི་ཤའི་སྤྱན་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། དེ་དབང་ཤེས་ཡིན་པའི་ཕྱིར། རྟགས་ཁས། འདོད་མི་
ནུས་ཏེ། དཔག་ཚད་བརྒྱ་ཚུན་ཆད་ཀྱི་གཟུགས་ཕྲ་རགས་མངོན་སུམ་དུ་མཐོང་
བའི་ཕྱིར་ཏེ། ཤའི་སྤྱན་ཡིན་པའི་ཕྱིར། ཁྱབ་པ་ཁས། གཞན་ཡང་། དམན་
ལམ་སྔོན་དུ་མ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་ལྷའི་སྤྱན་ཆོས་ཅན།
མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་ན། ལྷའི་མིག་
གི་མངོན་ཤེས་དེ་དབང་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་
ཆོས་ཅན། དབང་ཤེས་མ་ཡིན་པར་ཐལ། ཡིད་ཤེས་ཡིན་པའི་ཕྱིར། དེར་
ཐལ། རང་གི་བདག་རྐྱེན་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་
ནས་བྱུང་བའི་རིག་པ་ཡིན་པའི་ཕྱིར་ཏེ། མངོན་ཤེས་ཡིན་པའི་ཕྱིར། ཁྱབ་སྟེ།
ཀུན་བཏུས་ལས། ཕྱི་རོལ་པའམ། ཉན་ཐོས་སམ། བྱང་ཆུབ་སེམས་དཔའ་
ཡང་རུང་སྟེ། དག་པའི་བསམ་གཏན་བཞི་ལ་བརྟེན་ནས་ཚད་མེད་པ་རྣམས་མངོན་
པར་སྒྲུབ་བོ། །ཚད་མེད་པ་རྣམས་ཇི་ལྟ་བ་བཞིན་དུ་མངོན་པར་ཤེས་པ་ལྔ་ཡང་
དེ་བཞིན་ནོ། །ཞེས་གསུངས་པའི་ཕྱིར། གཞན་ཡང་། ཐེག་ཆེན་གྱི་མཐོང་
ལམ་བར་ཆད་མེད་ལམ་ཆོས་ཅན། མཚན་ཉིད་གསུམ་པ་དེར་ཐལ། ཤེས་
རབ་ཀྱི་སྤྱན་ཡིན་པའི་ཕྱིར། རྟགས་སླ། གཞན་ཡང་། འཕགས་པ་ཡིན་ན་
ཆོས་ཀྱི་སྤྱན་དང་ལྡན་པས་ཁྱབ་པར་ཐལ། དེ་ཡིན་ན། རང་གི་བདག་རྐྱེན་ཞི་
258



ལྷ་གཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་གཟུགས་ལས་གཞན་པའི་རང་
ཡུལ་ཀུན་རྫོབ་པ་མངོན་སུམ་དུ་རྟོགས་པའི་རིག་པ་རྒྱུད་ལྡན་གྱི་གང་ཟག་ཡིན་
དགོས་པའི་ཕྱིར། ཁྱབ་པ་ཁས། དེར་ཐལ། དེ་ཡིན་ན། གཟུགས་ལས་གཞན་
པའི་རང་ཡུལ་ཀུན་རྫོབ་པ་མངོན་སུམ་དུ་རྟོགས་པས་ཁྱབ་པའི་ཕྱིར། དེར་ཐལ།
དེ་ཡིན་ན། གང་ཟག་གི་བདག་མེད་མངོན་སུམ་དུ་རྟོགས་པས་ཁྱབ་པའི་ཕྱིར།
རྟགས་འབུད། འདོད་ན། རྣམ་ཤད་ལས། ཤེས་རབ་ཀྱི་སྤྱན་གྱི་མ་མཐའི་ས་
མཚམས་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་། ཆོས་ཀྱི་སྤྱན་
གྱི་མ་མཐའི་ས་མཚམས་ཐེག་ཆེན་མཐོང་ལམ་རྗེས་ཐོབ་ཡེ་ཤེས་ནས་བཞག་པ་
མི་འཐད་པར་ཐལ། འདོད་པའི་ཕྱིར། ཁ་ཅིག་གིས། ཤའི་སྤྱན་གྱི་ས་མཚམས་
ཐེག་ཆེན་གྱི་ཚོགས་ལམ་ནས་དང་། ལྷའི་སྤྱན་གྱི་ས་མཚམས་ཐེག་ཆེན་གྱི་སྦྱོར་
ལམ་ནས་དང་། ཤེས་རབ་ཀྱི་སྤྱན་གྱི་ས་མཚམས་ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་ནས་དང་། ཆོས་ཀྱི་སྤྱན་གྱི་ས་མཚམས་ཐེག་ཆེན་གྱི་མཐོང་ལམ་
རྗེས་ཐོབ་ཡེ་ཤེས་དང་། སངས་རྒྱས་ཀྱི་སྤྱན་རྗེས་མཐུན་པ་ས་བརྒྱད་པ་ནས་དང་།
མཚན་ཉིད་པ་སངས་རྒྱས་ཀྱི་སར་ཡོད་ཟེར་བ་མི་འཐད་དེ། ལམ་མ་ཞུགས་ཀྱི་
གང་ཟག་གི་རྒྱུད་ལ་ལྷའི་སྤྱན་ཡོད་པའི་ཕྱིར། དེར་ཐལ། བསམ་གཏན་བཞི་
པའི་རྟེན་ཅན་གྱི་ལམ་མ་ཞུགས་ཀྱི་གང་ཟག་གི་རྒྱུད་ལ་ལྷའི་སྤྱན་ཡོད་པའི་ཕྱིར་
ཏེ༑ དེའི་རྟེན་ཅན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཞན་ཡང་།
ས་མཚམས་བཞི་བ་དེ་མི་འཐད་པར་ཐལ། ཆོས་ཀྱི་སྤྱན་རྒྱུད་ལྡན་གྱི་ཉན་ཐོས་



འཕགས་པ་ཡོད་པའི་ཕྱིར་ཏེ། ཉན་ཐོས་འཕགས་པའི་གང་ཟག་གི་དབང་པོ་རྣོ་
རྟུལ་ཇི་ལྟ་བ་བཞིན་དུ་མངོན་སུམ་དུ་རྟོགས་པའི་རིག་པ་རྒྱུད་ལྡན་གྱི་ཉན་ཐོས་
འཕགས་པ་ཡོད་པའི་ཕྱིར་ཏེ། ཉན་ཐོས་འཕགས་པའི་རྒྱུད་ཀྱི་གཞན་སེམས་ཤེས་
པའི་མངོན་ཤེས་དེ་དེ་ཡིན་པའི་ཕྱིར་ཏེ། དེས་རང་དང་རྒྱུད་ཚོད་མཉམ་པའི་
འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་རྟོགས་པའི་ཕྱིར། དེར་
ཐལ། དེས་རང་དང་རྒྱུད་ཚོད་མཉམ་པའི་གང་ཟག་གི་སེམས་ཤེས་པའི་ཕྱིར། །
མ་གྲུབ་ན་དེར་ཐལ། དེ་གཞན་སེམས་ཤེས་པའི་མངོན་ཤེས་ཡིན་པའི་ཕྱིར། ཁོ་
ན་རེ། ས་མཚམས་དེ་འཐད་པར་ཐལ། རྣམ་བཤད་ལས། དེ་ལྟར་བཤད་
པའི་ཕྱིར་ན། མ་ཁྱབ། ཁ་ཅིག་གིས། སྐྱོན་མེད་དེ། རྣམ་བཤད་ལས། དེ་
ལྟར་བཤད་པའི་དོན་ནི། ཐེག་ཆེན་གྱི་ཚོགས་ལམ་ཡིན་ན། ཤའི་སྤྱན་ཐོབ་པས་
ཁྱབ་པ་དང་། དེས་གཞན་བཞི་ལ་རིགས་འགྲེ་བའི་དོན་ཡིན་པའི་ཕྱིར། ཟེར་
ན༑ བྱང་སེམས་ཚོགས་ལམ་པ་ཡིན་ན། ཤའི་སྤྱན་ཐོབ་པས་ཁྱབ་པར་ཐལ།
དམ་བཅའ་དེའི་ཕྱིར། འདོད་ན། དེ་ཡིན་ན། བསམ་གཏན་གྱི་དངོས་གཞིའི་
སྙོམས་འཇུག་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་མི་ནུས་ཏེ།
དམྱལ་བ་པར་གྱུར་བའི་བྱང་སེམས་ཚོགས་ལམ་པ་ཡོད་པའི་ཕྱིར་ཏེ། དམྱལ་
བའི་རྟེན་ལ་ཐེག་ཆེན་སེམས་བསྐྱེད་གསར་དུ་སྐྱེ་བ་ཡོད་པའི་ཕྱིར། གཞན་ཡང་།
ས་མཚམས་སྔར་ལྟར་འཇོག་པ་དང་། ལྷའི་སྤྱན་ཡིན་ན། དབང་ཤེས་ཡིན་
པས་ཁྱབ་ཟེར་བ་ནང་འགལ་ཏེ། ཐེག་ཆེན་གྱི་སྦྱོར་ལམ་དུ་ལྷའི་སྤྱན་ཐོབ་པའི་
260



གང་ཟག་ཡོད་པར་ཐལ། ས་མཚམས་དེ་འཐད་པའི་ཕྱིར། འདོད་ན། ཐེག་
ཆེན་གྱི་སྦྱོར་ལམ་དྲོད་སྐད་ཅིག་མ་ཐོབ་པ་དང་དུས་མཉམ་དུ་ལྷའི་སྤྱན་ཐོབ་པའི་
གང་ཟག་ཡོད་པར་ཐལ། འདོད་པའི་ཕྱིར། འདོད་ན། སྟོང་ཉིད་ལ་རྩེ་གཅིག་
བཞག་པའི་ཐེག་ཆེན་གྱི་སྦྱོར་ལམ་དྲོད་སྐད་ཅིག་དང་པོ་ལ་གནས་པའི་སེམས་
དཔའི་རྒྱུད་ལ་ལྷའི་སྤྱན་ཡོད་པར་ཐལ། འདོད་པའི་ཕྱིར། འདོད་ན། དེའི་
རྒྱུད་ཀྱི་ལྷའི་སྤྱན་ཆོས་ཅན། དབང་ཤེས་ཡིན་པར་ཐལ། ལྷའི་སྤྱན་ཡིན་པའི་
ཕྱིར། ཁྱབ་པ་ཁས། འདོད་ན། དེའི་རྒྱུད་ལ་དབང་ཤེས་ཡོད་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་དབང་ཤེས་མེད་པར་
ཐལ། ཁྱོད་མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར།
གཞན་ཡང་། ལྷའི་སྤྱན་ལ་དབང་ཤེས་ཀྱིས་ཁྱབ་པ་དང་། ཐེག་ཆེན་གྱི་མཐོང་
ལམ་བར་ཆད་མེད་ལམ་པའི་རྒྱུད་ལ་ཀུན་རྫོབ་སེམས་བསྐྱེད་མེད་ཟེར་བ་ནང་
འགལ་ཏེ། དེའི་རྒྱུད་ཀྱི་མཁྱེན་པ་ཡིན་ན་བར་ཆད་མེད་ལམ་ཡིན་དགོས་པར་
ཐལ། དམ་བཅའ་དེའི་ཕྱིར། འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་ཐེག་ཆེན་གྱི་སྦྱོར་ལམ་དྲོད་ལ་གནས་པའི་སེམས་པའི་རྒྱུད་ཀྱི་མཁྱེན་
པ་ཡིན་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་
ཤེས་ཡིན་དགོས་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་ལྷའི་
སྤྱན་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། མཉམ་
གཞག་ཡེ་ཤེས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་
261



སེམས་སྦྱོར་ལམ་པའི་རྒྱུད་ཀྱི་དབང་ཤེས་ཡིན་པའི་ཕྱིར། རྟགས་ཁས།
རང་ལུགས་ལ་སྤྱན་ལྔའི་མཚན་ཉིད་དང་དེ་ལ་རྩོད་སྤོང་།
གཉིས་པ་རང་གི་ལུགས་ལ། སྤྱན་ལྔའི་ནང་མཚན་གང་ཞིག རང་གི་བདག་
རྐྱེན་མཉམ་གཞག་གི་སས་བསྡུས་པའི་ཤའི་མིག་དབང་གཟུགས་ཅན་པ་ལ་བརྟེན་
ནས་དཔག་ཚད་བརྒྱའི་གཟུགས་ཕྲ་རགས་མངོན་སུམ་དུ་མཐོང་བའི་རིག་པ་དེ།
ཤའི་སྤྱན་གྱི་མཚན་ཉིད། དེ་གང་ཞིག རང་གི་བདག་རྐྱེན་ལྷའི་མིག་དབང་
གཟུགས་ཅན་པ་ལ་བརྟེན་ནས། སེམས་ཅན་གྱི་འཆི་འཕོ་བ་དང་སྐྱེ་བ་མངོན་
སུམ་དུ་མཐོང་བའི་རིག་པ་དེ། ལྷའི་སྤྱན་གྱི་མཚན་ཉིད། དེ་གང་ཞིག མཉམ་
གཞག་རྣམ་པར་མི་རྟོག་པའི་ཡེ་ཤེས་སུ་དམིགས་པ་དེ། ཤེས་རབ་ཀྱི་སྤྱན་གྱི་
མཚན་ཉིད། དེ་གང་ཞིག་འཕགས་པའི་གང་ཟག་གི་དབང་བོ་རྣོ་རྟུལ་ཇི་ལྟ་བ་
བཞིན་དུ་མངོན་སུམ་དུ་རྟོགས་པ་དེ། ཆོས་ཀྱི་སྤྱན་གྱི་མཚན་ཉིད། དེ་གང་ཞིག
ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་དེ་སངས་རྒྱས་
ཀྱི་སྤྱན་གྱི་མཚན་ཉིད། ས་མཚམས་རྣམ་བཤད་ཀྱི་ལུང་དོན་དེ་ཐོབ་པའི་ཕྱི་མཐའ་
ལ་དགོངས་པ་ཡིན་ཏེ། ཐེག་ཆེན་གྱི་སྦྱོར་ལམ་དུ་འཇུག་ཁ་མའི་བྱང་སེམས་
ཚོགས་ལམ་པ་ཡིན་ན། ཤའི་སྤྱན་ཐོབ་པས་ཁྱབ། ཐེག་ཆེན་གྱི་མཐོང་ལམ་
དུ་འཇུག་ཁ་མའི་བྱང་སེམས་སྦྱོར་ལམ་པ་ཡིན་ན། ལྷའི་སྤྱན་ཐོབ་པས་ཁྱབ། ཐེག་
262



ཆེན་གྱི་མཐོང་ལམ་མཉམ་གཞག་ཡེ་ཤེས་ཐོབ་ན། ཤེས་རབ་ཀྱི་སྤྱན་ཐོབ་པས་
ཁྱབ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཐོབ་ན། ཆོས་ཀྱི་སྤྱན་ཐོབ་
པས་ཁྱབ། སངས་རྒྱས་ཀྱི་སྤྱན་སངས་རྒྱས་ཀྱི་ས་ཁོ་ན་དང་། རྗེས་མཐུན་པ་
ས་བརྒྱད་པ་ནས་ཐོབ་པ་ཡིན་ནོ། །ཞེས་པའི་དོན་ཡིན་པའི་ཕྱིར། གསུམ་པ་
རྩོད་པ་སྤོང་བ་ལ་ཁོ་ན་རེ། ཤའི་མིག་ཆོས་ཅན། དཔག་ཚད་བརྒྱའི་གཟུགས་
ཕྲ་རགས་མངོན་སུམ་དུ་མཐོང་བའི་རིག་པ་ཡིན་པར་ཐལ་ལོ། །ཤའི་སྤྱན་ཡིན་
པའི་ཕྱིར། རྟགས་གྲུབ་སྟེ། ཤའི་སྤྱན་གྱི་མཚན་གཞི་ཞིག་ཡོད་པའི་ཕྱིར་ན།
འདིར་མ་ཁྱབ། འདོད་ན། ཤའི་མིག་གིས་གཟུགས་མཐོང་བར་ཐལ། འདོད་
པའི་ཕྱིར། འདོད་ན། མིག་གིས་གཟུགས་མཐོང་བར་ཐལ། འདོད་པའི་ཕྱིར། །
འདོད་མི་ནུས་ཏེ། མིག་བེམ་པོ་ཡིན་པའི་ཕྱིར། ཟེར་ན། སངས་རྒྱས་ཀྱི་མིག་
སངས་རྒྱས་ཀྱི་སྤྱན་ཡིན་པར་ཐལ། སངས་རྒྱས་ཀྱི་སྤྱན་གྱི་མཚན་གཞི་གཅིག་
ཡོད་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། ཆོས་ཐམས་ཅད་
མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པར་ཐལ། འདོད་པའི་
ཕྱིར། འདོད་ན་སླ། ཁོ་ན་རེ། ཤའི་མིག་དེ་ཤའི་སྤྱན་ཡིན་པར་ཐལ། ལྷའི་
མིག་དེ། ལྷའི་སྤྱན་ཡིན་པའི་ཕྱིར་ཏེ། རྣམ་བཤད་ལས། ཚེ་འདིར་བསམ་
གཏན་བསྒོམས་པའི་མངོན་པར་འདུ་བྱེད་པ་ལས་བྱུང་པའི་ལྷའི་མིག་ནི། སྐལ་
བ་དང་མ་སྐལ་བའི་གཟུགས་ཕྲ་རགས་ཐམས་ཅད་མཐོང་བ་བསྒོམས་པ་ལས་བྱུང་
བའི་མཉམ་པར་བཞག་པའི་སས་བསྡུས་པའི་གཟུགས་ཅན་དང་བ་ཡིན་ལ། མངོན་
，
"
་
263



ཤེས་ནི། དེའི་བདག་རྐྱེན་ལ་བརྟེན་པ་ཆོས་གཉིས་དང་མཚུངས་པར་ལྡན་པའི་
ཡིད་ཀྱི་ཤེས་པའོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེའི་དོན་
ནི༑ ལྷའི་མིག་དབང་གཟུགས་ཅན་པ་དེས་སྐལ་བ་དང་མ་སྐལ་བའི་གཟུགས་
ཕྲ་རགས་མངོན་སུམ་དུ་མཐོང་བའི་ལྷའི་མིག་གི་མངོན་ཤེས་ཀྱི་བདག་རྐྱེན་བྱེད་
པ་དེ་དེའི་དོན་ཡིན་པའི་ཕྱིར། ཁོ་ན་རེ། སྤྱན་ལྔ་པོ་གང་རུང་ཡིན་ན། ཡིད་
ཤེས་ཡིན་དགོས་པར་ཐལ། སྤྱན་དང་པོ་གཉིས་ཡིད་ཤེས་ཡིན་པའི་ཕྱིར། འདོད་
ན༑ སངས་རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་ཆོས་ཅན། དེར་
ཐལ། དེའི་ཕྱིར། དེར་ཐལ། སངས་རྒྱས་ཀྱི་སྤྱན་ཡིན་པའི་ཕྱིར་ཏེ། ཆོས་
ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། ཟེར་
ན་མ་ཁྱབ། གཞན་ཡང་། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་
ཅན། འཕགས་པའི་གང་ཟག་གི་དབང་པོ་རྣོ་རྟུལ་ཇི་ལྟ་བ་བཞིན་དུ་མངོན་སུམ་
དུ་རྟོགས་པའི་རིག་པ་ཡིན་པར་ཐལ། ཆོས་ཀྱི་སྤྱན་ཡིན་པའི་ཕྱིར། ཁྱབ་པ་
ཁས། དེར་ཐལ། ཆོས་ཀྱི་མིག་ཡིན་པའི་ཕྱིར་ཏེ། ལྷའི་བུ་བློ་གྲོས་རབ་གནས་
ཀྱི་མདོ་ལས། འདོད་པ་དང་གཟུགས་ན་སྤྱོད་པའི་ལྷ་བྱེ་བ་ཕྲག་བརྒྱས་ཆོས་རྣམས་
ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་པར་དག་པ་ཐོབ་བོ། །ཞེས་
གསུངས་པའི་ཕྱིར་ན། གོང་མར་མ་ཁྱབ། ཁོ་ན་རེ། ཆོས་ཀྱི་སྤྱན་ཡིན་ན།
རྟོགས་པའི་ཆོས་ཀྱི་སྤྱན་ཡིན་དགོས་པར་ཐལ། ཆོས་ཀྱི་སྤྱན་གྱི་མཚན་ཉིད་དེ་
འཐད་པའི་ཕྱིར། འདོད་ན། དེ་མ་ཁྱབ་པར་ཐལ། ལུང་གི་ཆོས་ཀྱི་སྤྱན་དེ་
264



ཆོས་ཀྱི་སྤྱན་ཡིན་པའི་ཕྱིར་ཏེ། འགྲེལ་ཆེན་ལས། གསུང་རབ་ཡན་ལག་བཅུ་
གཉིས་ལ་ཐོགས་པ་མེད་པར་འཇུག་པ་ནི་ཆོས་ཀྱི་སྤྱན་ནོ། །ཞེས་གསུངས་པའི་
ཕྱིར་ན། མ་ཁྱབ། ལྷའི་སྤྱན་ཐོབ་པའི་གང་ཟག་ཡིན་ན། བསམ་གཏན་གྱི་
དངོས་གཞིའི་སྙོམས་འཇུག་ཐོབ་པའི་གང་ཟག་ཡིན་དགོས་པར་ཐལ། ལྷའི་སྤྱན་
གྱི་མཚན་ཉིད་དེ་འཐད་པའི་ཕྱིར། འདོད་ན། བསམ་གཏན་གྱི་དངོས་གཞིའི་
སྙོམས་འཇུག་མ་ཐོབ་པའི་འདོད་ལྷ་ཆོས་ཅན། དེར་ཐལ། དེའི་ཕྱིར། དེ་
དེར་ཐལ། དེའི་རྒྱུད་ལ་དེ་ཡོད་པའི་ཕྱིར་ཏེ། དེ་ལྷ་ཡིན་པའི་ཕྱིར་ན། མ་
ཁྱབ།
༡
མངོན་ཤེས་དྲུག་བཤད་པ།
རྫུ་འཕྲུལ་དང་ལྷའི་རྣ་བ་དང་། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། བྱང་ཆེན་ཤེར་ཕྱིན་ལ་སྤྱོད་པའི་ཚེ། མངོན་
ཤེས་ཀྱི་ཕ་རོལ་ཏུ་ཕྱིན་པ་ཐོབ་སྟེ་རྫུ་འཕྲུལ་གྱི་རྣམ་པ་དུ་མ་ཉམས་སུ་མྱོང་བར་
བྱེད་དོ། །ཞེས་སོགས་ཀྱི་མདོ་ཆོས་ཅན། མངོན་ཤེས་དྲུག་ལ་གདམས་པ་ཡིན་
ཏེ༑ ཐ་སྙད་དུ་མངོན་ཤེས་དྲུག་གི་ནུས་མཐུ་བསྟན་ནས། དོན་དམ་པར་མངོན་
ཤེས་དྲུག་གི་ཡུལ་ཡུལ་ཅན་རྣམས་བདེན་པར་མེད་དོ། །ཞེས་གདམས་པའི་མདོ་
ཚིག་ཡིན་པའི་ཕྱིར། གཉིས་པ་ལ། དགག་བཞག་སྤོང་གསུམ་ལས། དང་པོ་



ལ༑ ཁ་ཅིག་གིས། རང་གི་བདག་རྐྱེན་བསམ་གཏན་གྱི་དངོས་གཞིའི་སྙོམས་
འཇུག་ལ་བརྟེན་ནས་ས་གཡོ་བ་དང་། གཅིག་དུ་གྱུར་ཅིང་མང་པོར་སྤྲུལ་བ་ལ་
སོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། རྫུ་འཕྲུལ་
གྱི་མངོན་ཤེས་ཀྱི་མཚན་ཉིད། དེ་ལ་བརྟེན་ནས་འཇིག་རྟེན་གྱི་ཁམས་ཀྱི་སྒྲ་ཕྲ་
རགས་མངོན་སུམ་དུ་རྟོགས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་
པ་དེ། ལྷའི་རྣ་བའི་མངོན་ཤེས་ཀྱི་མཚན་ཉིད། དེ་ལ་བརྟེན་ནས་སེམས་ཅན་
ཐམས་ཅད་ཀྱི་སྐྱེ་བ་དང་། འཆི་འཕོ་བ་མངོན་སུམ་དུ་རྟོགས་པའི་ཏིང་ངེ་འཛིན་
ཤེས་རབ་མཚུངས་ལྡན་དང་བཅས་པ་དེ། སྔོན་གནས་རྗེས་དྲན་གྱི་མངོན་ཤེས་
ཀྱི་མཚན་ཉིད། དེ་ལ་བརྟེན་ནས་འཇིག་རྟེན་གྱི་ཁམས་ཀྱི་གཟུགས་ཕྲ་རགས་
མངོན་སུམ་དུ་རྟོགས་པའི་ཏིང་ངེ་འཛིན་གྱི་ཤེས་རབ་མཚུངས་ལྡན་དང་བཅས་
པ་དེ། ལྷའི་མིག་གི་མངོན་ཤེས་ཀྱི་མཚན་ཉིད། དེ་ལ་བརྟེན་ནས་སྒྲིབ་གཉིས་
སྤོང་བར་བྱེད་པའི་ཐབས་དང་སྤངས་པའི་སྤངས་པ་མངོན་སུམ་དུ་རྟོགས་པའི་
ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཟག་པ་ཟད་པའི་མངོན་
ཤེས་ཀྱི་མཚན་ཉིད། ཟེར་ན། རྫུ་འཕྲུལ་གྱི་མངོན་ཤེས་སུ་གྱུར་བའི་ཤེས་རབ་
ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན།
ཁྱོད་དང་མཚུངས་ལྡན་དུ་གྱུར་བའི་ཤེས་རབ་ཡོད་པར་ཐལ་ལོ། །འདོད་མི་ནུས་
ཏེ༑ ཁྱོད་ཤེས་རབ་ཡིན་པའི་ཕྱིར། གཞན་ཡང་། ཕྱི་རོལ་བའི་རྒྱུད་ཀྱི་སྔོན་
གནས་རྗེས་དྲན་གྱི་མངོན་ཤེས་ཆོས་ཅན། མཚན་ཉིད་གསུམ་པ་དེར་ཐལ། མཚོན་
266



བྱ་དེའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་། ཉན་
ཐོས་དགྲ་བཅོམ་པའི་རྒྱུད་ཀྱི་ཟག་པ་ཟད་པའི་མངོན་ཤེས་ཆོས་ཅན། མཚན་
ཉིད་དེར་ཐལ། ཟག་པ་ཟད་པའི་མངོན་ཤེས་ཡིན་པའི་ཕྱིར། འདོད་ན། སྒྲིབ་
གཉིས་སྤངས་པའི་སྤངས་པ་མངོན་སུམ་དུ་རྟོགས་པར་ཐལ་ལོ། །འདོད་མི་ནུས་
ཏེ༑ སེམས་ཅན་གྱི་རྒྱུད་ཀྱི་ཤེས་པ་ཡིན་པའི་ཕྱིར། ཁྱབ་སྟེ། སྒྲིབ་གཉིས་
སྤངས་པའི་སྤངས་པ་དེ་སངས་རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་
གྱི་སྤྱོད་ཡུལ་ཡིན་པའི་ཕྱིར། ཁ་ཅིག་གིས། དགྲ་བཅོམ་པ་ཡིན་ན། ཟག་པ་
ཟད་པའི་མངོན་ཤེས་ཐོབ་པས་ཁྱབ། ཟེར་ན། ཉན་ཐོས་དགྲ་བཅོམ་པ་ཡིན་
ན༔ བསམ་གཏན་གྱི་དངོས་གཞིའི་སྙོམས་འཇུག་ཐོབ་པས་ཁྱབ་པར་ཐལ། དམ་
བཅའ་དེའི་ཕྱིར། འདོད་ན། བསྔགས་འོས་བསྔགས་བསྟོད་ལས། ཁྱོད་ཀྱི་
བསྟན་པའི་རྗེས་འགྲོ་བ། །བསམ་གཏན་དངོས་གཞི་མ་ཐོབ་ཀྱང་། །བདུད་ཀྱི་
མིག་རས་བཙའ་བཞིན་དུ། །སྲིད་པ་དག་ནི་བཟློག་པར་བྱེད། །ཅེས་གསུངས་
པ་མི་འཐད་པར་ཐལ། འདོད་པའི་ཕྱིར།།
267



རང་ལུགས་ལ་མངོན་ཤེས་དྲུག་གི་མཚན་ཉིད་དང་
དེ་ལ་རྩོད་སྤོང་།
གཉིས་པ་རང་གི་ལུགས་ལ། མངོན་ཤེས་དྲུག་གི་ནང་ཚན་གང་ཞིག རང་
གི་བདག་རྐྱེན་དུ་གྱུར་བའི་བསམ་གཏན་གྱི་དངོས་གཞིའི་སྙོམས་འཇུག་ལ་བརྟེན་
ནས་ས་གཡོ་བ་དང་གཅིག་དུ་བསྒྱུར་ཞིང་མང་པོར་སྤྲུལ་བ་ལ་སོགས་པ་བྱེད་ནུས་
པའི་རིག་པ་དེ། རྫུ་འཕྲུལ་གྱི་མངོན་ཤེས་ཀྱི་མཚན་ཉིད། དེ་གང་ཞིག རང་
གི་བདག་རྐྱེན་ལྷའི་རྣ་བའི་དབང་པོ་གཟུགས་ཅན་པ་ལ་བརྟེན་ནས་འཇིག་རྟེན་གྱི་
ཁམས་ཀྱི་སྒྲ་ཕྲ་རགས་མངོན་སུམ་དུ་མཐོང་བའི་རིག་པ་དེ། ལྷའི་རྣ་བའི་མངོན་
ཤེས་ཀྱི་མཚན་ཉིད། དེ་གང་ཞིག རང་གི་བདག་རྐྱེན་དུ་གྱུར་བའི་བསམ་
གཏན་གྱི་དངོས་གཞིའི་སྙོམས་འཇུག་ལ་བརྟེན་ནས་གཞན་གྱི་སེམས་ལ་ཅི་སྨོན་
དུ་ཤེས་པའི་རིག་པ་དེ། གཞན་སེམས་ཤེས་པའི་མངོན་ཤེས་ཀྱི་མཚན་ཉིད། དེ་
གང་ཞིག རང་གི་ཐུན་མོང་མ་ཡིན་པའི་བདག་རྐྱེན། དེ་ལ་བརྟེན་ནས་རང་
གཞན་གྱི་ཚེ་རབས་སྔ་མ་དུ་མ་རྗེས་སུ་དྲན་པའི་རིག་པ་དེ། སྔོན་གནས་རྗེས་
དྲན་གྱི་མངོན་ཤེས་ཀྱི་མཚན་ཉིད། དེ་གང་ཞིག རང་གི་ཐུན་མོང་མ་ཡིན་
པའི་བདག་རྐྱེན་ལྷའི་མིག་དབང་གཟུགས་ཅན་པ་ལ་བརྟེན་ནས་འཇིག་རྟེན་གྱི་
ཁམས་ཀྱི་གཟུགས་ཕྲ་རགས་མངོན་སུམ་དུ་རྟོགས་པའི་རིག་པ་དེ། ལྷའི་མིག་
གི་མངོན་ཤེས་ཀྱི་མཚན་ཉིད། དེ་གུང་ཞིག་ཉོན་སྒྲིབ་མ་ལུས་པ་སྤངས་པའི་རིག་
268



པ་དེ། ཟག་པ་ཟད་པའི་མངོན་ཤེས་ཀྱི་མཚན་ཉིད། ས་མཚམས་དང་པོ་ལྔ་ལམ་
མ་ཞུགས་ནས་སངས་རྒྱས་ཀྱི་སའི་བར་དུ་ཡོད། ཕྱི་མ་བསམ་གཏན་གྱི་དངོས་
གཞིའི་སྙོམས་འཇུག་ཐོབ་པའི་ཉན་ཐོས་དགྲ་བཅོམ་པ་མཐའ་དག་གི་རྒྱུད་ལ་ཡོད།
གསུམ་པ་རྩོད་པ་སྤོང་བ་ལ་ཁོ་ན་རེ། ལྷའི་མིག་གི་མངོན་ཤེས་དང་། ལྷའི་རྣ་
བའི་མངོན་ཤེས་གཉིས་ཡིད་ཀྱི་ཤེས་པ་ཡིན་པར་ཐལ། མཚན་ཉིད་གཉིས་འཐད་
པའི་ཕྱིར། འདོད་ན། དེ་གཉིས་དགེ་བ་ཡིན་པར་ཐལ་ལོ། །འདོད་མི་ནུས་ཏེ།
ལུང་མ་བསྟན་ཡིན་པའི་ཕྱིར་ཏེ། མཛོད་ལས། མིག་དང་རྣ་བའི་མངོན་ཤེས་
ནི༑ ༑ལུང་དུ་མ་བསྟན་ལྷག་རྣམས་དགེ། །ཞེས་གསུངས་པའི་ཕྱིར། ཟེར་ན་
མ་ཁྱབ་སྟེ། དེ་གཉིས་དགེ་བ་ཡིན་པར་ཐལ། དེ་གཉིས་འཇིག་རྟེན་པའི་རྣམ་
གྲོལ་ལམ་ཡིན་པའི་ཕྱིར་ཏེ། མངོན་ཤེས་དྲུག་ཀ་འཇིག་རྟེན་པའི་རྣམ་གྲོལ་ལམ་
ཡིན་པའི་ཕྱིར། དེར་ཐལ། མཛོད་ལས། མངོན་ཤེས་རྣམ་དྲུག་རྣམ་གྲོལ་བློ།།
ཞེས་གསུངས་པའི་ཕྱིར། མ་ཁྱབ་མཚམས་ལ་ཁྱབ་པ་སོང་།
ཐེག་ཆེན་སྦྱོར་ལམ་བཤད་པ།
དམིགས་པ་དང་ནི་རྣམ་པ་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་སྦྱོར་ལམ་དྲོད་སོགས་
བཞི་ཆོས་ཅན། ཉན་རང་གི་སྦྱོར་ལམ་ལས་ཁྱད་ཆོས་དྲུག་གི་སྒོ་ནས་ཁྱད་པར་
6༠



དུ་འཕགས་ཏེ། དེ་ལས་དམིགས་པ། རྣམ་པ། རྒྱུ་བྱེད་ཚུལ། ཡོངས་སུ་
འཛིན་ཚུལ། བདེན་འཛིན་གྱི་རྣམ་རྟོག་སྤང་བྱར་ལྡན་ཚུལ། ཆུང་འབྲིང་ཆེན་
པོའི་དབྱེ་བའི་སྒོ་ནས་ཁྱད་པར་དུ་འཕགས་པའི་ཕྱིར། བྱས་པ་ལ་ཁོ་ན་རེ། ཉན་
ཐོས་ཀྱི་སྦྱོར་ལམ་ལ་ཆུང་འབྲིང་ཆེན་པོའི་དབྱེ་བ་མེད་པར་ཐལ། སྦྱོར་བ་དེ་
འཐད་པའི་ཕྱིར། འདོད་མི་ནུས་ཏེ། ཉན་ཐོས་ཀྱི་སྦྱོར་ལམ་དང་པོ་གསུམ་ལ་
ཆུང་འབྲིང་ཆེན་པོའི་དབྱེ་བ་འཐད་པའི་ཕྱིར། ཟེར་ན། རྩ་བར་མ་ཁྱབ། སྦྱོར་
བ་དེ་འཐད་པར་ཐལ། ཐེག་ཆེན་གྱི་སྦྱོར་ལམ་ཆོས་མཆོག་དེ་ཉན་ཐོས་ཀྱི་སྦྱོར་
ལམ་ཆོས་མཆོག་ལས་ཆུང་འབྲིང་ཆེན་པོའི་སྒོ་ནས་ཁྱད་པར་དུ་འཕགས་པའི་ཕྱིར།
ཁོ་ན་རེ། ཉན་ཐོས་ཀྱི་སྦྱོར་ལམ་ཆོས་མཆོག་དེ་ལ་ཆུང་འབྲིང་ཆེན་པོའི་དབྱེ་
བ་ཡོད་པར་ཐལ། དེ་ལ་རྒྱུད་ཐ་དད་པའི་དབང་དུ་བྱས་པའི་དེ་གསུམ་གྱི་དབྱེ་
བ་ཡོད་པའི་ཕྱིར། ཟེར་ན་མ་ཁྱབ། འདོད་ན། དེ་ལ་ཆུང་འབྲིང་ཆེན་པོའི་
དབྱེ་བ་མེད་པར་ཐལ། དེ་དུས་མཐའི་སྐད་ཅིག་མ་ཡིན་པའི་ཕྱིར་ཏེ། མཛོད་
ལས། དེ་ནི་སྐད་ཅིག་གཅིག་དེ་བཞིན། །ཆོས་མཆོག་ཅེས་གསུངས་པའི་ཕྱིར།
གཉིས་པ་ལ། དགག་བཞག་སྤོང་གསུམ་ལས། དང་པོ་ལ། རོང་ཊིཀ་པ་ན་རེ།
གཞན་སྟོབས་ཀྱིས་སྐྱེ་བའི་དབང་དུ་བྱས་ན། ངན་སོང་གསུམ་དང་ཁམས་གོང་
གི་རྟེན་ལ། ཐེག་ཆེན་གྱི་སྦྱོར་ལམ་དང་མཐོང་ལམ་གསར་དུ་སྐྱེ་བ་ཡོད། ཟ་
མ་ཏོག་བཀོད་པའི་མདོ་ལས། འཕགས་པ་འཇིག་རྟེན་དབང་ཕྱུག་གིས་ཡི་དྭགས་
མང་པོ་བདེན་པ་མཐོང་བ་ལ་བཀོད་པར་གསུངས་པའི་ཕྱིར་དང་། ལྷའི་བུ་རབ་



གནས་ཀྱིས་ཞུས་པའི་མདོ་ལས། འདོད་པ་དང་གཟུགས་ན་སྤྱོད་པའི་ལྷའི་བུ་བྱེ་
བ་ཕྲག་བརྒྱས་ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་རྣམ་
པར་དག་པ་ཐོབ་བོ། །ཞེས་གསུངས་པའི་ཕྱིར། རང་སྟོབས་ཀྱིས་སྐྱེ་བའི་དབང་
དུ་བྱས་ན། ངན་སོང་གསུམ་དང་ཁམས་གོང་གི་རྟེན་ལ་ཐེག་ཆེན་གྱི་སྦྱོར་ལམ་
གསར་དུ་སྐྱེ་བ་མེད་དེ། ངན་སོང་བ་རྣམས་རྣམ་སྨིན་གྱི་སྒྲིབ་པ་ཤས་ཆེ་ཞིང་།
ཁམས་གོང་མའི་སོ་སྐྱེ་རྣམས་འཁོར་བ་ལ་དམིགས་པའི་སྐྱོ་ཤས་ཆུང་བའི་ཕྱིར།
ཟེར་ན། ལས་ཉོན་གྱི་དབང་གིས་ངན་སོང་དུ་སྐྱེ་བ་ལེན་པའི་ཐེག་ཆེན་གྱི་སྦྱོར་
ལམ་བཟོད་པ་ལ་གནས་པའི་སེམས་དཔའ་ཡོད་པར་ཐལ། ངན་སོང་གི་རྟེན་ལ་
ཐེག་ཆེན་གྱི་སྦྱོར་ལམ་ཆོས་མཆོག་གསར་དུ་སྐྱེ་བ་ཡོད་པའི་ཕྱིར། མ་གྲུབ་ན།
དེར་ཐལ། དེའི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པའི་ཕྱིར།
མ་གྲུབ་ན། དེར་ཐལ། དེའི་རྟེན་ལ་ཐེག་ཆེན་གྱི་སྦྱོར་ལམ་དང་མཐོང་ལམ་
གཉིས་གསར་དུ་སྐྱེ་བ་ཡོད་པའི་ཕྱིར། རྟགས་ཁས། རྩ་བར་འདོད་མི་ནུས་ཏེ།
མཛོད་ལས། བཟོད་ཐོབ་ངན་སོང་ཡོངས་མི་ལྟུང་། །ཞེས་གསུངས་པ་དང༌།
འགྲེལ་བར། དེ་ལྟར་ན་ངན་འགྲོ་མེད་པས་ཆོས་ཆེན་པོ་ལས་བཟོད་པའི་ཕྱིར་
བཟོད་པར་གྱུར་བ་དམིགས་པ་དང་རྣམ་པ་དང་ལྡན་པ་རྣམ་པ་གསུམ་མོ། །ཞེས་
གསུངས་པའི་ཕྱིར། གཞན་ཡང་། ཀླུའི་རྟེན་ལ་བསྙེན་གནས་ཀྱི་སྡོམ་པ་གསར་
དུ་སྐྱེ་བ་ཡོད་པར་ཐལ། དེ་ལྟར་འདུལ་བ་ལུང་ལས་གསུངས་པའི་ཕྱིར། ཁྱབ་
པ་འགྲིག འདོད་ན། ཀླུའི་རྟེན་ལ་སོ་ཐར་གྱི་སྡོམ་པ་གསར་དུ་སྐྱེ་བ་ཡོད་
ཀུ7



པར་ཐལ་ལོ། །འདོད་མི་ནུས་ཏེ། མདོ་རྩ་བར། མི་མ་ཡིན་པའི་འགྲོ་བ་དང་།
བྱང་གི་སྒྲ་མི་སྙན་པ་ནི་སྡོམ་པའི་ཞིང་ཉིད་མ་ཡིན་ནོ། །ཞེས་གསུངས་པའི་ཕྱིར།
གཞན་ཡང་། རང་ཉིད་ཀྱིས་ཐེག་ཆེན་གྱི་ཚོགས་ལམ་མ་བསྒོམ་པར་གཞན་གྱིས་
ཆོས་བཤད་པ་ལ་བརྟེན་ནས་ཐེག་ཆེན་གྱི་སྦྱོར་ལམ་གསར་དུ་སྐྱེ་བ་ཡོད་པར་ཐལ།
དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་སྦྱོར་ལམ་ཐོབ་
པ་ལ། ཐེག་ཆེན་གྱི་ཚོགས་ལམ་ཐོབ་པ་སྔོན་དུ་འགྲོ་དགོས་པའི་ཕྱིར། ཁ་ཅིག་
གིས། ཁམས་གོང་གི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པར་
ཐལ། དེའི་རྟེན་ལ་ཐེག་ཆེན་གྱི་སྦྱོར་ལམ་ཆོས་མཆོག་གསར་དུ་སྐྱེ་བ་ཡོད་པའི་
ཕྱིར་ཏེ། དེའི་རྟེན་ལ་ཐེག་ཆེན་གྱི་སྦྱོར་ལམ་བཟོད་པ་གསར་དུ་སྐྱེ་བ་ཡོད་པའི་
ཕྱིར་ཏེ། དེའི་རྟེན་ལ་ཐེག་ཆེན་གྱི་སྦྱོར་ལམ་རྩེ་མོ་གསར་དུ་སྐྱེ་བ་ཡོད་པའི་ཕྱིར།
ཟེར་ན་མ་ཁྱབ། མ་གྲུབ་ན། དེར་ཐལ། རྣམ་བཤད་ལས། ཆོས་མཆོག་
དངོས་སུ་སྐྱེ་བའི་རྟེན་མ་ཡིན་ཡང་དྲོད་དང་རྩེ་མོ་གཟུགས་ཁམས་པ་འགའ་ཞིག་
ལ་ཡང་སྐྱེ་བར་མངོན་ནོ། །ཞེས་གསུངས་པའི་ཕྱིར། སེམས་རྟེན་ལ་ཁ་ཅིག་
གིས། ཁམས་གསུམ་ས་དགུ་ལ་བརྟེན་ནས་ཐེག་ཆེན་གྱི་སྦྱོར་ལམ་གསར་དུ་སྐྱེ་
བ་ཡོད་ཟེར་ན། དེ་མི་འཐད་དེ། ཐེག་ཆེན་གྱི་སྦྱོར་ལམ་གསར་དུ་སྐྱེ་བའི་སེམས་
རྟེན་ཡིན་ན། བསམ་གཏན་ས་དྲུག་པོ་གང་རུང་ཡིན་དགོས་པའི་ཕྱིར་ཏེ། མཛོད་
ལས། བསྒོམས་བྱུང་མི་ལྕོགས་མེད་པ་དང་། །ཁྱད་པར་བསམ་གཏན་ས་པའོ།།
ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དམ་བཅའ་དེ་མི་འཐད་པར་
272



ཐལ། འདོད་སེམས་དང་སྲིད་རྩེའི་སེམས་ལ་བརྟེན་ནས་ཐེག་ཆེན་གྱི་སྦྱོར་ལམ་
གསར་དུ་སྐྱེ་བ་ཡོད་པའི་ཕྱིར། དེར་ཐལ། དེ་ལ་བརྟེན་ནས་དྲན་པ་ཉེར་གཞག་
ལ་སོགས་པའི་ལམ་སྡེ་ཚན་ལྔ་གསར་དུ་སྐྱེ་བ་ཡོད་པ་གང་ཞིག ཡང་དག་
སྤོང་བ་ལ་སོགས་པའི་ལམ་སྡེ་ཚན་བར་བ་བཞི་པོ་དེ། སྦྱོར་ལམ་གྱི་གནས་སྐབས་
སུ་འཇོག་རིགས་པའི་ཕྱིར། དང་པོ་གྲུབ་སྟེ། མཛོད་ལས། བྱང་ཆུབ་དང་ནི་
ལམ་ཡན་ལག །མ་གཏོགས་འདོད་ཁམས་སྲིད་རྩེ་ན། །ཞེས་གསུངས་པའི་
ཕྱིར། གཉིས་པ་གྲུབ་སྟེ། མཛོད་ལས། སྡེ་ཚན་བདུན་ནི་གོ་རིམ་བཞིན། །ལས་
ནི་དང་པོ་བ་དག་དང་། །ངེས་འབྱེད་ཡན་ལག་རྣམས་དང་ནི། །སྒོམ་དང་མཐོང་
ལ་རབ་ཏུ་ཕྱེ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། བྱང་ཆུབ་ཡན་
ལག་གི་སེམས་རྟེན་དུ་གྱུར་བའི་འདོད་སེམས་དང་སྲིད་རྩེའི་སེམས་མེད་པར་ཐལ།
བྱང་ཆུབ་དང་ནི་ལམ་ཡན་ལག །མ་གཏོགས་འདོད་ཁམས་སྲིད་རྩེ་ན། །ཞེས་
གསུངས་པའི་ཕྱིར། ཁྱབ་པ་ཁས། འདོད་ན། འགྲེལ་ཆེན་ལས། གང་ཡང་
འདོད་པའི་ཁམས་དང་། ཞེས་སོགས་གསུངས་པ་མི་འཐད་པར་ཐལ་ལོ། །ཁ་
ཅིག་གིས། བསམ་གཏན་ས་དྲུག་ལ་བརྟེན་ནས་ཐེག་ཆེན་གྱི་སྦྱོར་ལམ་གསར་
དུ་སྐྱེ་བ་ཡོད། ཟེར་ན། ཐེག་ཆེན་གྱི་སྦྱོར་ལམ་གསར་དུ་སྐྱེ་བའི་སེམས་རྟེན་
དུ་གྱུར་བའི་བསམ་གཏན་གྱི་ཉེར་བསྡོགས་ཡོད་པར་ཐལ། དམ་བཅའ་འཐད་
པའི་ཕྱིར། འདོད་ན། ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་
དཔའི་རྒྱུད་ལ་བསམ་གཏན་དང་པོའི་ཉེར་བསྡོགས་ཡོད་པར་ཐལ། འདོད་པའི་
273



ཕྱིར། འདོད་མི་ནུས་ཏེ། དེ་བསམ་གཏན་གྱི་དངོས་གཞིའི་སྙོམས་འཇུག་ཐོབ་
ལ་མ་ཉམས་པའི་གང་ཟག་ཡིན་པའི་ཕྱིར་ཏེ། དེ་ཆོས་རྒྱུན་གྱི་ཏིང་ངེ་འཛིན་ཐོབ་
པའི་གང་ཟག་ཡིན་པའི་ཕྱིར་ཏེ། མདོ་སྡེ་རྒྱན་ལས། དེ་ཚེ་ཆོས་ཀྱི་རྒྱུན་ལས་
ནི༑ སངས་རྒྱས་རྣམས་ལ་ཞི་གནས་དང་། ཡེ་ཤེས་ཡངས་པ་ཐོབ་བྱའི་ཕྱིར།
གདམས་ངག་རྒྱ་ཆེན་ནོད་པར་འགྱུར། ཞེས་གསུངས་པའི་ཕྱིར། ཁ་ཅིག་གིས།
བསམ་གཏན་བཞི་བའི་དངོས་གཞི་སྙོམས་འཇུག་ལ་བརྟེན་ནས་ཐེག་ཆེན་གྱི་སྦྱོར་
ལམ་གསར་དུ་སྐྱེ་བ་ཡིན། ཟེར་ན། ཐེག་ཆེན་གྱི་སྦྱོར་ལམ་དེ་བསམ་གཏན་
བཞི་བའི་དངོས་གཞི་སྙོམས་འཇུག་ཡིན་པར་ཐལ། དམ་བཅའ་འཐད་པའི་ཕྱིར།
ཁྱབ་སྟེ། ལམ་དེ་ས་དེ་ལ་བརྟེན་པའི་དོན་དེ། ལམ་དེ་ས་དེའི་ངོ་བོར་སྐྱེས་པ་
ལ་འཆད་དགོས་པའི་ཕྱིར། འདོད་ན། བསམ་གཏན་དང་པོའི་དངོས་གཞི་སྙོམས་
འཇུག་དང་ཐེག་ཆེན་གྱི་སྦྱོར་ལམ་གྱི་གཞི་མཐུན་མེད་པར་ཐལ། འདོད་པའི་
ཕྱིར། ཁ་ཅིག་གིས། ཚོགས་ལམ་རྫོགས་རྗེས་སུ་བྱུང་ཞིང་མཐོང་ལམ་མ་སྐྱེས་
གོང་གི་མཁྱེན་པ་དེ། ཐེག་ཆེན་གྱི་སྦྱོར་ལམ་གྱི་མཚན་ཉིད། ཟེར་ན། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར། ཁ་ཅིག་གིས། རང་དང་རྒྱུད་གཅིག་དུ་གྱུར་བའི་ཚོགས་ལམ་རྫོགས་
རྗེས་སུ་བྱུང་ཞིང་རང་དང་རྒྱུད་གཅིག་དུ་གྱུར་བའི་མཐོང་ལམ་མ་སྐྱེས་གོང་གི་
མཁྱེན་པ་དེ། ཐེག་ཆེན་གྱི་སྦྱོར་ལམ་གྱི་མཚན་ཉིད། ཟེར་ན། ཉན་ཐོས་དགྲ་
274



བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། རང་དང་རྒྱུད་གཅིག་
དུ་གྱུར་བའི་མཐོང་ལམ་སྔོན་དུ་སོང་བའི་མཁྱེན་པ་ཡིན་པའི་ཕྱིར་ཏེ། ཆོས་ཅན་
དེའི་ཕྱིར། ཁ་ཅིག་གིས། ཐེག་ཆེན་གྱི་ཚོགས་ལམ་རྫོགས་རྗེས་སུ་བྱུང་ཞིང་།
ཐེག་ཆེན་གྱི་མཐོང་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྦྱོར་ལམ་
གྱི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་གྱི་རྒྱུར་གྱུར་བའི་ཐེག་ཆེན་
གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། ཆོས་ཅན་དེའི་ཕྱིར། མ་གྲུབ་ན་དེར་ཐལ། དེ་ཡོད་པའི་ཕྱིར། འདོད་
ན༑ ཐེག་ཆེན་གྱི་ཚོགས་ལམ་གྱི་རྗེས་སུ་བྱུང་བར་ཐལ། འདོད་པའི་ཕྱིར། འདོད་
མི་ནུས་ཏེ། དེའི་སྔ་རོལ་དུ་བྱུང་བའི་ཕྱིར་ཏེ། དེའི་རྒྱུ་ཡིན་པའི་ཕྱིར་ཏེ། དེ་
ཡོད་པའི་ཕྱིར་ཏེ། དེའི་རྒྱུར་གྱུར་བའི་ཐེག་ཆེན་གྱི་མི་སློབ་ལམ་པ་ཡོད་པའི་
ཕྱིར་ཏེ། དེའི་རྒྱུར་གྱུར་བའི་ཡེ་ཤེས་ཆོས་སྐུ་ཡོད་པའི་ཕྱིར། མ་གྲུབ་ན། ཐེག་
ཆེན་གྱི་ཚོགས་ལམ་ཆོས་ཅན། ཁྱོད་ཀྱི་རྒྱུར་གྱུར་བའི་ཡེ་ཤེས་ཆོས་སྐུ་ཡོད་པར་
ཐལ། ཁྱོད་རང་གི་རྒྱུར་གྱུར་བའི་ཡེ་ཤེས་ཆོས་སྐུས་བདག་རྐྱེན་བྱས་པ་ལས་
བྱུང་བའི་རྣམ་དཀར་གྱི་ཡོན་ཏན་ཡིན་པའི་ཕྱིར་ཏེ། ཁྱོད་སངས་རྒྱས་ཀྱི་འཕྲིན་
ལས་ཡིན་པའི་ཕྱིར། ཁ་ཅིག་གིས། རང་རྒྱུ་ཐར་བ་ཆ་མཐུན་ལས་བྱུང་བའི་
ཐེག་ཆེན་གྱི་དོན་མངོན་རྟོགས་ཏེ། ཐེག་ཆེན་གྱི་སྦྱོར་ལམ་གྱི་མཚན་ཉིད་ཟེར་
ན༑ ཐེག་ཆེན་གྱི་སྦྱོར་ལམ་གྱི་རྒྱུ་ཆོས་ཅན། ཐེག་ཆེན་གྱི་སྦྱོར་ལམ་ཡིན་པར་
275



ཐལ། ཐེག་ཆེན་གྱི་དོན་མངོན་རྟོགས་ཡིན་པའི་ཕྱིར་ཏེ། ཐར་བ་ཆ་མཐུན་ལས་
བྱུང་བའི་ཐེག་ཆེན་གྱི་དོན་མངོན་རྟོགས་ཡིན་པའི་ཕྱིར། མ་གྲུབ་ན་སོང་། ཐེག་
ཆེན་གྱི་སྦྱོར་ལམ་ཆོས་ཅན། རང་རྒྱུ་ཐར་བ་ཆ་མཐུན་ལས་བྱུང་བའི་ཐེག་ཆེན་
གྱི་དོན་མངོན་རྟོགས་ཡིན་པར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར།
འཁོར་གསུམ། རོང་ཊིཀ་པ་ན་རེ། རང་རྒྱུ་ཐར་བ་ཆ་མཐུན་ལས་བྱུང་བའི་
ཐེག་ཆེན་གྱི་བདེན་པ་མངོན་རྟོགས་དང་། རྗེས་སུ་མཐུན་པའི་སྒོམ་བྱུང་གཙོ་
བོར་གྱུར་བའི་མཁྱེན་པ། ཐེག་ཆེན་གྱི་སྦྱོར་ལམ་གྱི་མཚན་ཉིད། དེ་ལ་དབྱེ་
ན༑ དྲོད་སོགས་བཞི་ཡོད། ཐེག་ཆེན་གྱི་ངེས་འབྱེད་ཆ་མཐུན་དང་པོ་གང་ཞིག
གཟུང་བ་རང་བཞིན་མེད་པའི་དོན་ལ་གསལ་སྣང་དང་པོར་ཐོབ་པ་དེ། ཐེག་ཆེན་
གྱི་སྦྱོར་ལམ་དྲོད་ཀྱི་མཚན་ཉིད། དེ་གཉིས་པ་གང་ཞིག གཟུང་བ་རང་བཞིན་
མེད་པའི་དོན་ལ་གསལ་སྣང་འཕེལ་བ་དེ། དེ་རྩེ་མོའི་མཚན་ཉིད། དེ་གསུམ་
པ་གང་ཞིག འཛིན་པ་རང་བཞིན་མེད་པའི་དོན་ལ་གསལ་སྣང་དང་པོར་ཐོབ་
པ་དེ། དེ་བཟོད་པའི་མཚན་ཉིད། དེ་བཞི་པ་གང་ཞིག འཛིན་པ་རང་བཞིན་
མེད་པའི་དོན་ལ་གསལ་སྣང་འཕེལ་བ་དེ། དེ་ཆོས་མཆོག་གི་མཚན་ཉིད། ཟེར་
ན༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་སྦྱོར་ལམ་
པའི་རྒྱུད་ཀྱི་ཐོས་བྱུང་གི་ཤེས་རབ་ཆོས་ཅན། མཚན་ཉིད་དང་པོའི་ཟུར་དེར་
ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། བྱང་སེམས་སྦྱོར་ལམ་
པའི་རྒྱུད་ཀྱི་ཐོས་བྱུང་གི་ཤེས་རབ་དེ་ཐེག་ཆེན་གྱི་སྦྱོར་ལམ་ཡིན་པའི་ཕྱིར་ཏེ།
6



བྱང་སེམས་ཚོགས་ལམ་པའི་རྒྱུད་ཀྱི་ཐོས་བྱུང་གི་ཤེས་རབ་དེ། ཐེག་ཆེན་གྱི་
ཚོགས་ལམ་ཡིན་པ་ནི་གང་ཞིག རྒྱུ་མཚན་མཚུངས་པའི་ཕྱིར། དང་པོ་གྲུབ་
སྟེ༑ ཀུན་བཏུས་ལས་ཚོགས་ཀྱི་ལམ་གང་ཞེ་ན། སོ་སོ་སྐྱེ་བོའི་ཚུལ་ཁྲིམས་
དང༌། དབང་དཔོའི་སྒོ་སྡོམ་པ་དང་། ཟས་ཀྱི་ཚོད་རིག་པ་དང་། ནམ་གྱི་ཆ་
སྟོད་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང་། ཡང་དག་པའི་རྒྱུར་གྱུར་
བའི་དགེ་བ་གཞན་དང་། ཐོས་པ་དང་། བསམ་པ་དང་། སྒོམ་པ་ལས་བྱུང་
བའི་ཤེས་རབ་དག་ཀྱང་རུང་སྟེ། ཞེས་གསུངས་པའི་ཕྱིར། གཉིས་པ་གྲུབ་སྟེ།
དེ་ཉིད་ལས། ཚོགས་ཀྱི་ལམ་གང་ཡིན་པ་སྦྱོར་བའི་ལམ་ཡང་དེ་ཡིན་ནོ། །ཞེས་
གསུངས་པའི་ཕྱིར། འདོད་ན། སྒོམ་བྱུང་གཙོ་བོར་གྱུར་བའི་བློ་ཡིན་པར་ཐལ་
ལོ༑ ༑འདོད་མི་ནུས་ཏེ། ཆོས་ཅན་དེའི་ཕྱིར། གཞན་ཡང་། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་ཅན། འཇིག་
རྟེན་པའི་སྒོམ་བྱུང་གཙོ་བོར་གྱུར་བའི་མཁྱེན་པ་ཡིན་པར་ཐལ། ཐེག་ཆེན་གྱི་
སྦྱོར་ལམ་ཡིན་པའི་ཕྱིར། ཁྱབ་པ་ཁས། འདོད་ན། འཇིག་རྟེན་པའི་ལམ་
ཡིན་པར་ཐལ། འདོད་པའི་ཕྱིར། གཞན་ཡང་། ཐེག་ཆེན་གྱི་སྦྱོར་ལམ་ཡིན་
ན༑ སྟོང་ཉིད་རྟོགས་པས་ཁྱབ་པར་ཐལ། མཚན་ཉིད་ཕྱི་མ་བཞི་པོ་དེ་འཐད་
པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་
པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་ཆོས་ཅན། དེར་ཐལ། དེའི་
ཕྱིར། འདོད་ན། དེ་ཆོས་ཅན། སྟོང་ཉིད་མ་རྟོགས་པར་ཐལ། སོ་སྐྱེའི་རྒྱུད་
227



ཀྱི་མངོན་སུམ་ཡིན་པའི་ཕྱིར། ཁྱབ་སྟེ། སོ་སྐྱེ་ཡིན་ན། སྟོང་ཉིད་མངོན་སུམ་
དུ་མ་རྟོགས་པས་ཁྱབ་པའི་ཕྱིར། གཞན་ཡང་། གཟུང་འཛིན་གཉིས་རང་བཞིན་
གྱིས་མ་གྲུབ་པར་ཐལ། མཚན་ཉིད་དེ་རྣམས་འཐད་པའི་ཕྱིར། འདོད་ན། དེ་
གཉིས་ཆོས་ཅན། རང་བཞིན་གྱིས་གྲུབ་པར་ཐལ། གཞི་གྲུབ་པའི་ཕྱིར། ཁ་
ཅིག་གིས། དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་སྟོང་ཉིད་གསལ་བར་
མི་སྣང་། ཟེར་ན། དེ་ཆོས་ཅན། ཁྱོད་ལ་སྟོང་ཉིད་གསལ་བར་སྣང་བར་ཐལ།
ཁྱོད་ལ་སྟོང་ཉིད་ཀྱི་དོན་སྤྱི་གསལ་བར་སྣང་བའི་ཕྱིར། དེར་ཐལ། རྣམ་བཤད་
ལས། དེ་ལྟ་བུའི་སྦྱོར་ལམ་མཉམ་གཞག་ཡེ་ཤེས་ནི་སྟོང་ཉིད་རྟོགས་པའི་དཔྱད་
ཤེས་ཀྱི་རྒྱུན་བསྒོམས་པར་བྱས་པའི་སྟོབས་ཀྱིས་སྒོམ་བྱུང་དུ་གྱུར་ནས་སྟོང་བ་
ཉིད་ཀྱི་དོན་སྤྱི་གསལ་བར་སྣང་བ་དཔྱོད་པའི་ངོ་བོར་བྱུང་བ་ཡིན་ནོ། །ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། ཁྱོད་གསལ་སྣང་ཅན་
གྱི་ཤེས་པ་ཡིན་པར་ཐལ། ཁྱོད་ལ་སྟོང་ཉིད་གསལ་བར་སྣང་བའི་ཕྱིར། རྟགས་
ཁས། འདོད་ན། རྟོག་མེད་ཀྱི་ཤེས་པ་ཡིན་པར་ཐལ་ལོ། །ཁྱབ་སྟེ། གསལ་
སྣང་ཅན་གྱི་རིག་པ་དེ། རྟོག་མེད་ཀྱི་ཤེས་པའི་མཚན་ཉིད་ཡིན་པའི་ཕྱིར། མ་
གྲུབ་ན། དེར་ཐལ། དེའི་མཚན་ཉིད་ཡོད་པའི་ཕྱིར་ན། མ་ཁྱབ་སྟེ། དོན་སྤྱི་
དང་མ་འདྲེས་པའི་གསལ་སྣང་ཅན་གྱི་རིག་པ་དེ། དེའི་མཚན་ཉིད་ཡིན་པའི་
ཕྱིར། ཁ་ཅིག་གིས། དེ་འདྲ་བ་དེ་སྟོང་ཉིད་ལ་མངོན་སུམ་ཡིན་ཟེར་ན། དེས་
278



སྟོང་ཉིད་མངོན་སུམ་དུ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་
ན༑ དེ་འདྲའི་མཉམ་གཞག་ཡེ་ཤེས་ལ་གནས་པའི་སེམས་དཔའ་དེས་སྟོང་ཉིད་
མངོན་སུམ་དུ་རྟོགས་པར་ཐལ་ལོ། །འདོད་མི་ནུས་ཏེ། དེ་སོ་སྐྱེ་ཡིན་པའི་ཕྱིར།
བྱས་པ་ལ་ཁོ་ན་རེ། དེ་འདྲའི་མཉམ་གཞག་ཡེ་ཤེས་དེས་སྟོང་ཉིད་ལ་རྟོག་པ་
ཡིན་པར་ཐལ། དེ་དེ་ལ་མངོན་སུམ་མ་ཡིན་པའི་ཕྱིར། རྟགས་ཁས། འདོད་
ན༑ དེ་དེ་ལ་འཁྲུལ་ཤེས་ཡིན་པར་ཐལ་ལོ། །ཟེར་ན་མ་ཁྱབ། ཡང་ཁོ་ན་རེ།
དེ་དེ་ལ་མངོན་སུམ་ཡིན་པར་ཐལ། དེ་དེ་ལ་མ་འཁྲུལ་བའི་ཤེས་པ་ཡིན་པའི་
ཕྱིར། ཟེར་ན་མ་ཁྱབ། རོང་ཊིཀ་པ་ན་རེ། དམན་ལམ་སྔོན་དུ་མ་སོང་བའི་
སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་མཉམ་
བཞག་ཡེ་ཤེས་དེ་གཅིག་ཏུ་བྲལ་གྱི་རྟགས་ལ་བརྟེན་པའི་རྗེས་དཔག་ཡིན་ཟེར་ན་
དེ་ཆོས་ཅན། ཁྱོད་བསམ་བྱུང་གི་བློ་ཡིན་པར་ཐལ། རྗེས་དཔག་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། སྒོམ་བྱུང་གཙོ་བོར་གྱུར་བའི་བློ་ཡིན་པའི་ཕྱིར།
ཁྱབ་སྟེ། ཐོས་བསམ་སྒོམ་གསུམ་གྱི་ཤེས་རབ་འགལ་བའི་ཕྱིར། ཁ་ཅིག་གིས།
དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་
ཐེག་ཆེན་གྱི་སྦྱོར་ལམ་མཉམ་བཞག་ཡེ་ཤེས་དེ་ལ་ཆོས་ཅན་ཀུན་རྫོབ་པ་མི་སྣང་
ཟེར་ན། དེ་ཆོས་ཅན། ཁྱོད་ལ་ཆོས་ཅན་ཀུན་རྫོབ་པ་སྣང་བར་ཐལ། ཁྱོད་ལ་
སྟོང་ཉིད་ཀྱི་དོན་སྤྱི་སྣང་བའི་ཕྱིར་ཏེ། ཁྱོད་དེ་དོན་སྤྱིའི་ཚུལ་གྱིས་རྟོགས་པའི་
བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། གཟུགས་བདེན་
279



མེད་དུ་རྟོགས་པའི་མཉམ་བཞག་ཡེ་ཤེས་ལ་གཟུགས་སྣང་བར་ཐལ། ཆོས་ཅན་
ཀུན་རྫོབ་པ་བདེན་མེད་དུ་རྟོགས་པའི་མཉམ་བཞག་ཡེ་ཤེས་ལ་ཆོས་ཅན་ཀུན་རྫོབ་
པ་སྣང་བའི་ཕྱིར་ན་མ་ཁྱབ་བོ། །མ་གྲུབ་ན། དེར་ཐལ། དམན་ལམ་སྔོན་དུ་
མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་
ལམ་མཉམ་གཞག་ཡེ་ཤེས་ལ་ཆོས་ཅན་ཀུན་རྫོབ་པ་སྣང་བའི་ཕྱིར། ཁ་ཅིག་
གིས། དམན་ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ལ་སྟོང་ཉིད་བདེན་གྲུབ་དུ་མི་
སྣང་ཟེར་ན། དེ་ཆོས་ཅན། ཁྱོད་ལ་སྟོང་ཉིད་བདེན་གྲུབ་ཏུ་སྣང་བར་ཐལ།
ཁྱོད་སྟོང་ཉིད་སྣང་བའི་རྟོག་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། བྱས་
པ་ལ་ཁོ་ན་རེ། དེ་ཆོས་ཅན། ཁྱོད་ལ་སྟོང་ཉིད་བདེན་གྲུབ་ཏུ་མི་སྣང་བར་ཐལ།
ཁྱོད་ལ་དེ་བདེན་མེད་དུ་སྣང་བའི་ཕྱིར། ཟེར་ན། མ་ཁྱབ། དེར་ཐལ། ཁྱོད་
ཀྱིས་སྟོང་ཉིད་བདེན་མེད་དུ་རྟོགས་པའི་ཕྱིར་ཏེ། ཆོས་ཅན་དེའི་ཕྱིར། ཟེར་
ན༑ སོ་སོ་སྐྱེ་བོ་ཆོས་ཅན། ཁྱོད་ལ་སྟོང་ཉིད་བདེན་གྲུབ་དུ་མི་སྣང་བར་ཐལ།
ཁྱོད་ལ་སྟོང་ཉིད་བདེན་མེད་དུ་སྣང་བའི་ཕྱིར། ཁྱབ་པ་ཁས། མ་གྲུབ་ན། དེར་
ཐལ། སྟོང་ཉིད་བདེན་མེད་དེ་ཁྱོད་ཀྱི་དངོས་ཡུལ་ཡིན་པའི་ཕྱིར། མ་གྲུབ་ན།
སྟོང་ཉིད་བདེན་མེད་ཆོས་ཅན། སོ་སོ་སྐྱེ་བོའི་དངོས་ཡུལ་ཡིན་པར་ཐལ། གཞི་
གྲུབ་པའི་ཕྱིར། འདོད་ན། སོ་སོ་སྐྱེ་བོ་ལ་སྟོང་ཉིད་བདེན་གྲུབ་ཏུ་སྣང་བར་ཐལ།
་བདག་མེད་ཡིན་པའི་ཕྱིར། ཆུང་འབྲིང་ཆེན་པོའི་ཁྱད་པར་ལ། ཁ་ཅིག་གིས།
280



རྒྱུད་གཅིག་པའི་དབང་དུ་བྱས་ན། བྱང་སེམས་ཀྱི་རྒྱུད་ལ་དང་པོར་སྐྱེས་པའི་
ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆུང་ངུ་དང་དེའི་རྒྱུད་ལ་བར་
དུ་སྐྱེས་པའི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་འབྲིང་དང་། དེའི་
རྒྱུད་ལ་ཐ་མར་སྐྱེས་པའི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆེན་
པོ་ཡིན། རྒྱུད་ཐ་དད་པའི་དབང་དུ་བྱས་ན། བྱང་སེམས་དབང་རྟུལ་གྱི་རྒྱུད་
ཀྱི་ཐེག་ཆེན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆུང་ངུ་དང་། བྱང་སེམས་
དབང་འབྲིང་གི་རྒྱུད་ཀྱི་དེ་དེ་འབྲིང་དང་། བྱང་སེམས་དབང་རྣོན་གྱི་རྒྱུད་ཀྱི་
དེ་དེ་ཆེན་པོ་ཡིན་ནོ། །ཞེས་ཟེར་ཞིང་། རྒྱུད་གཅིག་པའི་དབང་དུ་བྱས་པའི་
དེ་ཆུང་ངུས་དེ་ཆུང་ངུས་ཁྱབ། དེས་ཕྱི་མ་གཉིས་ལ་རིགས་འགྲེའོ། །རྒྱུད་ཐ་
དད་པའི་དབང་དུ་བྱས་པའི་དེ་ཆུང་ངུ་ལ་དེ་ཆུང་ངུས་ཁྱབ། དེས་གཞན་པ་གཉིས་
ལ་རིགས་འགྲེའོ། །ཟེར་ན། བྱང་སེམས་དབང་རྣོན་གྱི་རྒྱུད་ལ་དང་པོར་སྐྱེས་
པའི་ཐེག་ཆེན་གྱི་སྦྱོར་ལམ་ཆོས་ཅན། དེ་ཆུང་ངུ་མ་ཡིན་པར་ཐལ། རྒྱུད་ཐ་
དད་པའི་དབང་དུ་བྱས་པའི་དེ་ཆེན་པོ་ཡིན་པའི་ཕྱིར། ཁྱབ་པ་ཁས། དེར་ཐལ།
བྱང་སེམས་དབང་རྣོན་གྱི་རྒྱུད་ཀྱི་ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་
པ་ཁས། འདོད་མི་ནུས་ཏེ། རྒྱུད་གཅིག་པའི་དབང་དུ་བྱས་པའི་ཐེག་ཆེན་གྱི་
སྦྱོར་ལམ་ཆུང་ངུ་ཡིན་པའི་ཕྱིར། ཁྱབ་པ་ཁས། དེར་ཐལ། བྱང་སེམས་ཀྱི་
རྒྱུད་ལ་དང་པོར་སྐྱེས་པའི་ཐེག་ཆེན་གྱི་སྦྱོར་ལམ་ཡིན་པའི་ཕྱིར། ཁྱབ་པ་ཁས།
དེར་ཐལ། ཆོས་ཅན་དེའི་ཕྱིར། ཁོ་ན་རེ། བྱང་སེམས་ས་གཉིས་པ་བའི་རྒྱུད་
281



ཀྱི་བསྔོ་བ་ཆོས་ཅན། བསྔོ་བ་ཆུང་ངུ་མ་ཡིན་པར་ཐལ། བསྔོ་བ་ཆེན་པོ་ཡིན་
པའི་ཕྱིར། ཁྱབ་སྟེ། ཐེག་ཆེན་གྱི་སྦྱོར་ལམ་ལ་དེའི་ཕྱིར་ན་མ་ཁྱབ། རྩ་བའི་
རྟགས་དེར་ཐལ། བསྔོ་བ་གཞན་ནི་རྣམ་གསུམ་པོ། །ཞེས་གསུངས་པའི་ཕྱིར།
རྩ་བ་འདོད་ན་སླ། ཁོ་ན་རེ། སྦྱོར་ལམ་ཆེན་པོ་ཡིན་ན། སྦྱོར་ལམ་ཆུང་ངུ་མ་
ཡིན་དགོས་པར་ཐལ། ཐེག་ཆེན་གྱི་སྦྱོར་ལམ་ལ་དེའི་ཕྱིར། རྟགས་ཁས། འདོད་
ན༑ སྦྱོར་ལམ་འབྲིང་ཡིན་ན། སྦྱོར་ལམ་ཆུང་ངུ་མ་ཡིན་དགོས་པར་ཐལ། འདོད་
པའི་ཕྱིར། འདོད་ན། ཐེག་པ་འབྲིང་ཡིན་ན། ཐེག་པ་ཆུང་ངུ་མ་ཡིན་དགོས་
པར་ཐལ། འདོད་པའི་ཕྱིར་ན། མ་ཁྱབ། འདོད་ན། རང་རྒྱལ་གྱི་སྦྱོར་ལམ་
ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཐེག་པ་ཆུང་ངུ་
ཡིན་པར་ཐལ། ཐེག་པ་ལ་ཆེ་ཆུང་གཉིས་སུ་ཕྱེ་བའི་ཐེག་པ་ཆུང་ངུ་ཡིན་པའི་
ཚོགས་ལམ་ཆུང་ངུ་དང་མི་འགལ་བས་ཁྱབ་པར་ཐལ། ཐེག་ཆེན་གྱི་སྦྱོར་ལམ་
ཆེ་ཆུང་གཉིས་མི་འགལ་བའི་ཕྱིར། རྟགས་ཁས། འདོད་མི་ནུས་ཏེ། ཐེག་
ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའ་ཡིན་ན། ཆོས་རྒྱུན་གྱི་
ཏིང་ངེ་འཛིན་ཐོབ་པས་ཁྱབ་པའི་ཕྱིར་ཏེ། མདོ་སྡེ་རྒྱན་ལས། དེ་ཚེ་ཆོས་ཀྱི་
ལམ་ཆོས་མཆོག་ཆེན་པོ་དང་དེ་ཆུང་ངུའི་གཞི་མཐུན་ཡོད་པར་ཐལ། ཐེག་ཆེན་
གྱི་སྦྱོར་ལམ་ཆེ་ཆུང་གཉིས་ཀྱི་གཞི་མཐུན་ཡོད་པའི་ཕྱིར། རྟགས་ཁས། འདོད་
282



ན༑ ཚོགས་སྒྲུབ་ཀྱི་མ་མཐའི་ས་མཚམས་ཐེག་ཆེན་གྱི་སྦྱོར་ལམ་ཆོས་མཆོག་
ཆེན་པོ་ནས་འཇོག་མི་རིགས་པར་ཐལ། ཚོགས་སྒྲུབ་དང་ཐེག་ཆེན་གྱི་སྦྱོར་ལམ་
ཆོས་མཆོག་ཆུང་ངུའི་གཞི་མཐུན་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་ལམ་ཆེན་
པོ་དང་དེ་ཆུང་ངུའི་གཞི་མཐུན་ཡོད་པའི་ཕྱིར། བྱས་པ་ལ་ཁོ་ན་རེ། འགྲེལ་
བར། བྱང་ཆུབ་སེམས་དཔའ་དང་འབྲེལ་བའི་དབང་པོ་བརྟུལ་པོ་ལ་སོགས་པ་
གང་ཟག་གི་བྱེ་བྲག་གིས་ཆུང་ངུ་དང་འབྲིང་དང་ཆེན་པོའི་ཞེས་གསུངས་པ་མི་
འཐད་པར་ཐལ། རྒྱུད་གཅིག་པའི་དབང་དུ་བྱས་ན་བྱང་སེམས་ཀྱི་རྒྱུད་ལ་དང་
པོར་སྐྱེས་པའི་ཐེག་ཆེན་གྱི་སྦྱོར་ལམ་ཐེག་ཆེན་གྱི་སྦྱོར་ལམ་ཆུང་ངུ་ཡིན། བྱང་
སེམས་ཀྱི་རྒྱུད་ལ་བར་དུ་སྐྱེས་པའི་ཐེག་ཆེན་གྱི་སྦྱོར་ལམ་ཐེག་ཆེན་གྱི་སྦྱོར་ལམ་
འབྲིང་ཡིན། བྱང་སེམས་ཀྱི་རྒྱུད་ལ་ཐ་མར་སྐྱེས་པའི་ཐེག་ཆེན་གྱི་སྦྱོར་ལམ་
དེ་ཐེག་ཆེན་གྱི་སྦྱོར་ལམ་ཆེན་པོ་ཡིན། རྒྱུད་ཐ་དད་པའི་དབང་དུ་བྱས་ན། བྱང་
སེམས་དབང་རྟུལ་གྱི་རྒྱུད་ཀྱི་སྦྱོར་ལམ་དེ། ཐེག་ཆེན་གྱི་སྦྱོར་ལམ་ཆུང་ངུ་ཡིན།
བྱང་སེམས་དབང་འབྲིང་གི་རྒྱུད་ཀྱི་སྦྱོར་ལམ་དེ། ཐེག་ཆེན་གྱི་སྦྱོར་ལམ་འབྲིང་
ཡིན། བྱང་སེམས་དབང་རྣོན་གྱི་སྦྱོར་ལམ་དེ་ཐེག་ཆེན་གྱི་སྦྱོར་ལམ་ཆེན་པོ་
ཡིན་པའི་ཁྱད་པར་མི་འཐད་པའི་ཕྱིར། མ་གྲུབ་ན་དེར་ཐལ། རྒྱུད་གཅིག་པའི་
དབང་དུ་བྱས་པའི་ཐེག་ཆེན་གྱི་སྦྱོར་ལམ་ཆུང་ངུ་ཡིན་ན། ཐེག་ཆེན་གྱི་སྦྱོར་
ལམ་ཆུང་ངུ་ཡིན་པས་མ་ཁྱབ། རྒྱུད་ཐ་དད་པའི་དབང་དུ་བྱས་པའི་ཐེག་ཆེན་
གྱི་སྦྱོར་ལམ་ཆུང་ངུ་ཡིན་ན་ཡང་ཐེག་ཆེན་གྱི་སྦྱོར་ལམ་ཆུང་ངུ་ཡིན་པས་མ་ཁྱབ་
283



པའི་ཕྱིར། ཞེས་ཟེར། ཁ་ཅིག་གིས། སྟོང་ཉིད་ལ་དམིགས་པའི་ཞི་ལྷག་ཟུང་
འབྲེལ་ཐོབ་པ་དང་། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ་ཟེར་ན། སྟོང་
ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པ་ཆོས་ཅན། ཐེག་ཆེན་གྱི་
སྦྱོར་ལམ་དྲོད་ཐོབ་པར་ཐལ། སྟོང་ཉིད་ལ་དམིགས་པའི་ཞི་ལྷག་ཐོབ་པའི་གང་
ཟག་ཡིན་པའི་ཕྱིར་ཏེ། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་
ཕྱིར། འདོད་མི་ནུས་ཏེ། ཐེག་དམན་གྱི་གང་ཟག་ཡིན་པའི་ཕྱིར། བྱས་པ་ལ་
ཁོ་ན་རེ། ཐེག་དམན་གྱི་གང་ཟག་ཡིན་ན། ཐེག་ཆེན་གྱི་སྦྱོར་ལམ་མ་ཐོབ་པའི་
གང་ཟག་ཡིན་དགོས་པར་ཐལ། དེ་ཡིན་ན། ཐེག་ཆེན་གྱི་སྦྱོར་ལམ་དྲོད་མ་
ཐོབ་པའི་གང་ཟག་ཡིན་དགོས་པའི་ཕྱིར། རྟགས་ཁས། འདོད་ན། བྱང་སེམས་
སྦྱོར་ལམ་པའི་རྟོགས་པ་སྔོན་དུ་སོང་བའི་ཉན་ཐོས་དགྲ་བཅོམ་པ་ཆོས་ཅན། དེར་
ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ། བྱང་སེམས་
སྦྱོར་ལམ་པ་ཉན་ཐོས་ལམ་དུ་འཇུག་པ་ཡོད་པའི་ཕྱིར་ཏེ། བྱང་སེམས་ཚོགས་
ལམ་པ་ཉན་ཐོས་ལམ་དུ་འཇུག་པ་ཡོད་པའི་ཕྱིར་ན། མ་ཁྱབ་སྟེ། བྱང་སེམས་
སྦྱོར་ལམ་པ་ཉན་ཐོས་ལམ་དུ་འཇུག་པ་མེད་པར་ཐལ། ཐེག་ཆེན་གྱི་ཚོགས་ལམ་
ཆེན་པོ་ལ་གནས་པའི་སེམས་དཔའ་ཉན་ཐོས་ལམ་དུ་འཇུག་པ་མེད་པའི་ཕྱིར་ཏེ།
ཐེག་ཆེན་གྱི་ཚོགས་ལམ་འབྲིང་ལ་གནས་པའི་སེམས་དཔའ་ཉན་ཐོས་ལམ་དུ་
འཇུག་པ་མེད་པའི་ཕྱིར་ཏེ། དེ་རང་རྒྱུད་ཀྱི་སེམས་བསྐྱེད་ལས་ཉམས་པ་མི་སྲིད་
པའི་ཕྱིར་ཏེ། འགྲེལ་བར། བྱང་ཆུབ་ཀྱི་བར་དུ་མི་འགྱུར་བ་དང་། ཞེས་གསུངས་
284



པའི་ཕྱིར། ཁ་ཅིག་གིས། དམན་ལམ་སྔོན་དུ་མ་སོང་བའི་བྱང་སེམས་ཚོགས་
ལམ་པས་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་དང་། ཐེག་ཆེན་
གྱི་སྦྱོར་ལམ་ཐོབ་པ་དུས་མཉམ། ཟེར་ན། དམན་ལམ་སྔོན་དུ་མ་སོང་བའི་
བྱང་སེམས་ཚོགས་ལམ་པས་ཐེག་ཆེན་གྱི་སྦྱོར་ལམ་དྲོད་མ་ཐོབ་པའི་སྔ་རོལ་དུ་
སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་མེད་པར་ཐལ། དམ་བཅའ་
དེ་འཐད་པའི་ཕྱིར། འདོད་མི་ནུས་ཏེ། དེས་ཐེག་ཆེན་གྱི་སྦྱོར་ལམ་མ་ཐོབ་
པར་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་ཡོད་པའི་ཕྱིར་ཏེ། དེས་
ཐེག་ཆེན་གྱི་སྦྱོར་ལམ་མ་ཐོབ་པར་སྟོང་ཉིད་མངོན་སུམ་དུ་རྟོགས་པ་ཡོད་པའི་
ཕྱིར་ཏེ། དེས་ཐེག་ཆེན་གྱི་སྦྱོར་ལམ་མ་ཐོབ་པར་ཉན་ཐོས་དགྲ་བཅོམ་པའི་འབྲས་
བུ་ཐོབ་པ་ཡོད་པའི་ཕྱིར། དེས་དེ་མ་ཐོབ་པར་ཉན་ཐོས་ལམ་དུ་འཇུག་པ་ཡོད་
པའི་ཕྱིར་ཏེ། དེ་ཉན་ཐོས་ལམ་དུ་འཇུག་པ་ཡོད་པའི་ཕྱིར། དེས་ན་དང་པོ་ཉིད་
ནས་ཐེག་ཆེན་དུ་རིགས་ངེས་པའི་བྱང་སེམས་ཚོགས་ལམ་པས་སྟོང་ཉིད་ལ་
དམིགས་པའི་ཞི་ལྷག་ཟུང་འབྲེལ་ཐོབ་པ་དང་། ཐེག་ཆེན་གྱི་སྦྱོར་ལམ་དྲོད་ཐོབ་
པ་དུས་མཉམ། བྱས་པ་ལ་ཁོ་ན་རེ། དང་པོ་ཉིད་ནས་ཐེག་ཆེན་དུ་རིགས་ངེས་
པའི་ཐེག་ཆེན་གྱི་ཚོགས་ལམ་ཆེན་པོ་ལ་གནས་པའི་སེམས་དཔའི་རྒྱུད་ལ་སྟོང་
ཉིད་ལ་དམིགས་པའི་ཞི་ལྷག་ཟུང་འབྲེལ་མེད་པར་ཐལ། དམ་བཅའ་དེ་འཐད་
པའི་ཕྱིར། འདོད་མི་ནུས་ཏེ། དེའི་རྒྱུད་ལ་སྟོང་ཉིད་ལ་དམིགས་པའི་བསམ་
གཏན་གྱི་དངོས་གཞི་སྙོམས་འཇུག་ཡོད་པ་གང་ཞིག བསམ་གཏན་གྱི་དངོས་
285



གཞི་སྙོམས་འཇུག་ཡིན་ན། ཞི་ལྷག་ཟུང་འབྲེལ་ཡིན་དགོས་པའི་ཕྱིར་ཟེར་ན་
མ་ཁྱབ། དང་པོ་དེར་ཐལ། དེའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་དེ་བསམ་
གཏན་གྱི་དངོས་གཞི་སྙོམས་འཇུག་ཡིན་པའི་ཕྱིར་ཏེ། དེ་ཡོད་པ་གང་ཞིག དེ་
བསམ་གཏན་གྱི་ཉེར་བསྡོགས་ཡང་མ་ཡིན། འདོད་པའི་སས་བསྡུས་ཡང་མ་
ཡིན། གཟུགས་མེད་ཀྱི་སས་བསྡུས་ཡང་མ་ཡིན་པའི་ཕྱིར། རྟགས་ཕྱི་མ་གསུམ་
ཀ་གྲུབ་སྟེ། དེ་འདྲའི་བྱང་སེམས་ཚོགས་ལམ་པ་དེ། བསམ་གཏན་གྱི་དངོས་
གཞི་སྙོམས་འཇུག་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར། ཁོ་ན་རེ། དེའི་
རྒྱུད་ལ་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཡོད་པར་ཐལ། དེའི་རྒྱུད་
ལ་དེ་ལ་དམིགས་པའི་ལྷག་མཐོང་ཡོད་པའི་ཕྱིར་ཏེ། དེའི་རྒྱུད་ལ་སྟོང་ཉིད་ལ་
དམིགས་པའི་སྒོམ་བྱུང་ཡོད་པའི་ཕྱིར་ཏེ། དེའི་རྒྱུད་ཀྱི་སྟོང་ཉིད་ལ་དམིགས་
པའི་ཞི་གནས་དེ་དེ་ཡིན་པའི་ཕྱིར་ཏེ། དེས་སྟོང་ཉིད་ལ་དམིགས་པ་གང་ཞིག་
དེ་སྒོམ་བྱུང་གི་བློ་ཡིན་པའི་ཕྱིར་ན། མ་ཁྱབ་སྟེ། རྣམ་མཁྱེན་ཆོས་ཅན། ཉན་
ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། ཉན་ཐོས་ཀྱི་ལམ་ཤེས་ཡིན་
པ་གང་ཞིག ལམ་ཤེས་ཡིན་པའི་ཕྱིར། ཁྱབ་པ་ཁས། རྟགས་སླའོ། །
6



རང་ལུགས་ལ་ཐེག་ཆེན་སྦྱོར་ལམ་གྱི་
རྟེན་སོགས་བཤད་པ།
གཉིས་པ་རང་གི་ལུགས་ལ། ཐེག་ཆེན་གྱི་སྦྱོར་ལམ་གྱི་རྟེན་བཤད་པ་དང་།
བརྟེན་པ་ཐེག་ཆེན་གྱི་སྦྱོར་ལམ་བཤད་པ་གཉིས་ལས། དང་པོ་ལ། ལུས་རྟེན་
བཤད་པ་དང་། སེམས་རྟེན་བཤད་པ་གཉིས་ལས། དང་པོ་ནི། ཐེག་ཆེན་གྱི་
སྦྱོར་ལམ་གསར་དུ་སྐྱེ་བའི་ལུས་རྟེན་ཡོད་དེ། གླིང་གསུམ་གྱི་མི་དང་། འདོད་
ལྷ་རིགས་དྲུག་གི་རྟེན་ལ་དེ་གསར་དུ་སྐྱེ་བ་ཡོད་པའི་ཕྱིར། གཉིས་པ་ལ། ཐེག་
ཆེན་གྱི་སྦྱོར་ལམ་གསར་དུ་སྐྱེ་བའི་སེམས་རྟེན་ཡོད་དེ། བསམ་གཏན་གྱི་དངོས་
གཞི་སྙོམས་འཇུག་ལ་བརྟེན་ནས་གསར་དུ་སྐྱེས་པའི་ཕྱིར་ཏེ། ཐེག་ཆེན་གྱི་ཚོགས་
ལམ་ཆེན་པོ་ལ་གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞི་
སྙོམས་འཇུག་ཐོབ་པས་ཁྱབ་པའི་ཕྱིར། སྤྱིར་བསམ་གཏན་ས་དྲུག་ལ་བརྟེན་ནས་
སྦྱོར་ལམ་གསར་དུ་སྐྱེ་བ་ཡོད་དེ། དེ་ལ་བརྟེན་ནས་ཉན་ཐོས་ཀྱི་སྦྱོར་ལམ་གསར་
དུ་སྐྱེ་བ་ཡོད་པའི་ཕྱིར། གཉིས་པ་ལ། ཐེག་ཆེན་གྱི་སྦྱོར་ལམ་གྱི་མཚན་ཉིད།
དབྱེ་བ་བློ་རིག་ལ་དཔྱད་པ་དང་གསུམ་ལས། དང་པོ་ནི། རང་གི་ཉེར་ལེན་
དུ་གྱུར་བའི་ཐེག་ཆེན་གྱི་ཐར་པ་ཆ་མཐུན་རྫོགས་རྗེས་སུ་བྱུང་ཞིང་། ཐེག་ཆེན་
གྱི་བདེན་པ་མངོན་རྟོགས་དང་རྗེས་སུ་མཐུན་པའི་ཐེག་ཆེན་གྱི་དོན་མངོན་རྟོགས་
དེ༑ ཐེག་ཆེན་གྱི་སྦྱོར་ལམ་གྱི་མཚན་ཉིད། དབྱེ་ན། དེ་ལ་གནས་སྐབས་ཀྱི་
287



སྒོ་ནས་ཆུང་འབྲིང་ཆེན་པོ་ལ་སོགས་པ་བཅུ་གཉིས་ཡོད། ངོ་བོའི་སྒོ་ནས་དབྱེ་
ན༑ ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད། ཐེག་ཆེན་གྱི་ངེས་འབྱེད་
ཆ་མཐུན་དང་པོ་གང་ཞིག ཤེས་སྒྲིབ་ཀུན་ནས་ཉོན་མོངས་གཟུང་རྟོག་མངོན་
གྱུར་བ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། དང་པོའི་
མཚན་ཉིད། དེ་གཉིས་པ་གང་ཞིག ཤེས་སྒྲིབ་རྣམ་བྱང་གཟུང་རྟོག་མངོན་
གྱུར་བ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། གཉིས་
པའི་མཚན་ཉིད། དེ་གསུམ་པ་གང་ཞིག ཤེས་སྒྲིབ་རྫས་འཛིན་རྟོག་པ་མངོན་
གྱུར་བ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། གསུམ་
པའི་མཚན་ཉིད། དེ་བཞི་པ་གང་ཞིག ཤེས་སྒྲིབ་བཏགས་འཛིན་རྟོག་པ་མངོན་
གྱུར་བ་མགོ་གནོན་པའི་ལམ་གྱི་རིགས་སུ་གནས་པས་རབ་ཏུ་ཕྱེ་བ་དེ། བཞི་པའི་
མཚན་ཉིད། ཆུང་འབྲིང་ཆེན་པོའི་ཁྱད་པར་ལ། རྒྱུད་གཅིག་པའི་དབང་དུ་
བྱས་ན་བྱང་སེམས་ཀྱི་རྒྱུད་ལ་དང་པོར་སྐྱེས་པའི་སྦྱོར་ལམ་དེ། ཐེག་ཆེན་གྱི་
སྦྱོར་ལམ་ཆུང་ངུ་ཡིན། བར་དུ་སྐྱེས་པའི་སྦྱོར་ལམ་དེ་ཐེག་ཆེན་གྱི་སྦྱོར་ལམ་
འབྲིང་། ཐ་མར་སྐྱེས་པའི་སྦྱོར་ལམ་དེ་དེ་ཆེན་པོ་ཡིན། རྒྱུད་གཅིག་པའི་དབང་
དུ་བྱས་པའི་ཐེག་ཆེན་གྱི་སྦྱོར་ལམ་ཆེན་པོ་ཡིན་ན། དེ་ཆེན་པོ་ཡིན་པས་མ་ཁྱབ།
དེས་གཞན་གཉིས་ལ་རིགས་འགྲེའོ། །རྒྱུད་ཐ་དད་པའི་དབང་དུ་བྱས་ན། བྱང་
སེམས་དབང་རྟུལ་གྱི་རྒྱུད་ཀྱི་སྦྱོར་ལམ་དེ་དེ་ཆུང་ངུ་ཡིན། བྱང་སེམས་དབང་
འབྲིང་གི་རྒྱུད་ཀྱི་དེ་དེ་འབྲིང་ཡིན། བྱང་སེམས་དབང་རྣོན་གྱི་རྒྱུད་ཀྱི་སྦྱོར་ལམ་
288
༡ཞན་གཉིས་བར་ལམ་ཆེན་པོ་བ་ཡིན། རྒྱུད་གཅིག་



དེ༑ ཐེག་ཆེན་གྱི་སྦྱོར་ལམ་ཆེན་པོ་ཡིན། རྒྱུད་ཐ་དད་པའི་དབང་དུ་བྱས་པའི་
དེ་ཆེན་པོ་ལ་ཆེན་པོས་མ་ཁྱབ། དེས་གཞན་གཉིས་ལ་རིགས་འགྲེའོ། །གསུམ་
པ་ནི། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་
ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་ཐེག་ཆེན་གྱི་
སྦྱོར་ལམ་དུ་གྱུར་བའི་དཔྱད་ཤེས་ཡིན། དེའི་རྒྱུད་ཀྱི་གཞན་སེམས་ཤེས་པའི་
མངོན་ཤེས་དེ་དེར་གྱུར་བའི་མངོན་སུམ་ཡིན། དེའི་རྒྱུད་ཀྱི་སྟོང་ཉིད་གསར་
ད་རྟོགས་པའི་ཡེ་ཤེས་དེ་དེར་གྱུར་བའི་རྗེས་དཔག་ཡིན་ནོ། །ཐེག་ཆེན་གྱི་སྦྱོར་
ལམ་དུ་གྱུར་བའི་ཡིད་དཔྱོད་སྣང་ལ་མ་ངེས། ཐེ་ཚོམ་ལོག་ལྟ་སོགས་མེད་དེ།
དེ་རྣམས་གང་རུང་ཡིན་ན། ལམ་ཞུགས་ཀྱི་མཁྱེན་པ་མ་ཡིན་དགོས་པའི་ཕྱིར།
ཤེས་སྒྲིབ་གཟུང་རྟོག་དང་འཛིན་རྟོག་བཤད་པ།
གཞི་དང་དེ་ཡི་གཉེན་པོ་ཡི། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། སྐབས་འདིར་བསྟན་གྱི་ཤེས་སྒྲིབ་རྟོག་པ་
ཆོས་ཅན། ཁྱོད་ལ་དབྱེ་ན་དུ་མ་ཡོད་དེ། ཁྱོད་ལ་ཤེས་སྒྲིབ་གཟུང་རྟོག་དང་།
ཤེས་སྒྲིབ་འཛིན་རྟོག་གཉིས་སུ་ཡོད་པའི་ཕྱིར། ཤེས་སྒྲིབ་གཟུང་རྟོག་ཡང་ཆོས་
ཅན། ཁྱོད་ལ་ཡང་དུ་མ་ཡོད་དེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་
དང་། ཤེས་སྒྲིབ་རྣམ་བྱང་གཟུང་རྟོག་གཉིས་སུ་ཡོད་པའི་ཕྱིར། ཤེས་སྒྲིབ་འཛིན་
289



རྟོག་ཆོས་ཅན། ཁྱོད་ལ་ཡང་དུ་མ་ཡོད་དེ། ཤེས་སྒྲིབ་རྫས་འཛིན་རྟོག་པ་དང་།
ཤེས་སྒྲིབ་བཏགས་འཛིན་རྟོག་པ་གཉིས་སུ་ཡོད་པའི་ཕྱིར། གཉིས་པ་ལ་གསུམ་
ལས། དང་པོ་ལ། ཁ་ཅིག་གིས། རང་ཡུལ་བདེན་གྲུབ་ཏུ་འཛིན་པའི་བློ་དེ།
ཤེས་སྒྲིབ་རྟོག་པའི་མཚན་ཉིད། ཟེར་ན། དེ་ལ་ཁ་ཅིག་གིས། རི་བོང་རྭ་བདེན་
གྲུབ་ཏུ་འཛིན་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
དེར་ཐལ། རི་བོང་རྭ་བདེན་གྲུབ་ཏུ་འཛིན་པའི་བློ་ཡིན་པའི་ཕྱིར། ཟེར་ན་མ་
ཁྱབ། འདོད་ན་སླའོ། །ཞེས་ཟེར་ཞིང་། ཁོ་རང་གི་ལུགས་ལ། རང་ཡུལ་
གཞི་གྲུབ་པ་ལ་དམིགས་ནས་བདེན་གྲུབ་ཏུ་འཛིན་པའི་བློ་ཤེས་སྒྲིབ་རྟོག་པའི་མཚན་
ཉིད་ཟེར་ན། རི་བོང་རྭ་བདེན་གྲུབ་ཏུ་འཛིན་པའི་བློ་ཆོས་ཅན། མཚོན་བྱ་དེར་
ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེའི་ཡུལ་ཡོད་པའི་ཕྱིར། ཁ་
ཅིག་གིས། རང་གི་དམིགས་ཡུལ་དུ་གྱུར་བའི་གཟུང་བ་ལ་དམིགས་ནས་བདེན་
པར་ཞེན་པའི་བློ་དེ། ཤེས་སྒྲིབ་གཟུང་རྟོག་གི་མཚན་ཉིད། རང་གི་དམིགས་
ཡུལ་དུ་གྱུར་བའི་འཛིན་པ་ལ་དམིགས་ནས་བདེན་པར་ཞེན་པའི་བློ་དེ། ཤེས་
སྒྲིབ་འཛིན་རྟོག་གི་མཚན་ཉིད་ཟེར་ན། བུམ་འཛིན་རྟོག་པ་ལ་དམིགས་ནས་ལོངས་
སྤྱོད་བྱར་བདེན་པར་ཞེན་པའི་བློ་ཆོས་ཅན། མཚོན་བྱ་དང་པོ་དེར་ཐལ། མཚན་
ཉིད་དེའི་ཕྱིར། དེར་ཐལ། རང་གི་དམིགས་ཡུལ་དུ་གྱུར་བའི་བུམ་འཛིན་རྟོག་
པ་ལ་དམིགས་ནས་བདེན་པར་ཞེན་པའི་བློ་ཡིན་པ་གང་ཞིག བུམ་འཛིན་རྟོག་
པ་དེ་གཟུང་བ་ཡིན་པའི་ཕྱིར། རྟགས་སླ། རྩ་བར་འདོད་ན། དེ་ཆོས་ཅན།



དེ་མ་ཡིན་པར་ཐལ། ཁྱོད་ཤེས་སྒྲིབ་འཛིན་རྟོག་ཡིན་པའི་ཕྱིར་ཏེ། མཚན་ཉིད་
དེའི་ཕྱིར་ཏེ། ཆོས་ཅན་དེའི་ཕྱིར། ཉོན་མོངས་ཅན་གྱི་ཆོས་ལ་དམིགས་ནས་
ལོངས་སྤྱོད་བྱར་བདེན་པར་ཞེན་པའི་བློ་ཆོས་ཅན། མཚོན་བྱ་གཉིས་པ་དེར་
ཐལ། མཚན་ཉིད་དེའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། འདོད་ན། འགྲེལ་
བར། མ་རིག་པ་དང་གཟུགས་ལ་སོགས་པའི་ཕུང་བོ་དང་ཞེས་གསུངས་པ་མི་
འཐད་པར་ཐལ་ལོ། །ཁ་ཅིག་གིས། རང་གི་དམིགས་ཡུལ་དུ་གྱུར་བའི་ཉོན་
མོངས་ཅན་གྱི་ཆོས་ལ་དམིགས་ནས་གཟུང་བར་བདེན་པར་ཞེན་པའི་བློ་དེ། ཤེས་
སྒྲིབ་ཀུན་ནས་ཉོན་མོངས་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་
གྱུར་བའི་རྣམ་བྱང་གི་ཆོས་ལ་དམིགས་ནས་གཟུང་བར་བདེན་པར་ཞེན་པའི་བློ་
དེ༑ ཤེས་སྒྲིབ་རྣམ་བྱང་གཟུང་རྟོག་གི་མཚན་ཉིད་ཟེར་ན། ལྷག་བཅས་མྱང་
འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཟུགས་ཕུང་ལ་དམིགས་
ནས་ལོངས་སྤྱོད་བྱར་བདེན་པར་ཞེན་པའི་བློ་ཆོས་ཅན། མཚན་ཉིད་དང་པོ་དེར་
ཐལ། མཚོན་བྱ་དེའི་ཕྱིར། རྟགས་གྲུབ་སྟེ། དེའི་གཟུགས་ཕུང་དེ་ཀུན་ནས་
ཉོན་མོངས་ཕྱོགས་ཀྱི་བདེན་པ་ཡིན་པའི་ཕྱིར། དེ་སྡུག་བདེན་ཡིན་པའི་ཕྱིར།
རྩ་བར་འདོད་ན། དེའི་རྒྱུད་ལ་ཀུན་ནས་ཉོན་མོངས་ཕྱོགས་ཀྱི་ཆོས་ཡོད་པར་
ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་ཀུན་ནས་
ཉོན་མོངས་ཕྱོགས་ཀྱི་ཆོས་མེད་པར་ཐལ། ཁྱོད་དགྲ་བཅོམ་པ་ཡིན་པའི་ཕྱིར།
གཞན་ཡང་། སྡུག་བདེན་དུ་གྱུར་བའི་དད་པའི་དབང་བོ་ལ་དམིགས་ནས་ལོངས་
291



སྤྱོད་བྱར་བདེན་པར་ཞེན་པའི་བློ་ཆོས་ཅན། མཚན་ཉིད་གཉིས་པ་དེར་ཐལ།
མཚོན་བྱ་དེའི་ཕྱིར། རྟགས་གྲུབ་སྟེ། སྡུག་བདེན་དུ་གྱུར་བའི་དད་པའི་དབང་
བོ་དེ་རྣམ་བྱང་གི་ཆོས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
རྣམ་བྱང་གི་དབང་བོ་ཡིན་པའི་ཕྱིར་ཏེ། དད་པའི་དབང་བོ་ཡིན་པའི་ཕྱིར། མ་
གྲུབ་ན། དེར་ཐལ། དེ་ཡོད་པའི་ཕྱིར་ཏེ། དེར་གྱུར་བའི་དད་པ་ཡོད་པའི་
ཕྱིར། རྩ་བར་འདོད་མི་ནས་ཏེ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་
ཡིན་པའི་ཕྱིར་ཏེ། རང་གི་དམིགས་ཡུལ་དུ་གྱུར་བའི་ཀུན་ནས་ཉོན་མོངས་ཕྱོགས་
ཀྱི་བདེན་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་བློ་ཡིན་པའི་
ཕྱིར་ཏེ། ཆོས་ཅན་དེའི་ཕྱིར། བྱས་པ་ལ་ཁོ་ན་རེ། སྡུག་བདེན་དུ་གྱུར་བའི་
དད་པའི་དབང་བོ་ཆོས་ཅན། ཁྱོད་རྣམ་བྱང་གི་བདེན་པ་ཡིན་པར་ཐལ། ཁྱོད་
རྣམ་བྱང་གི་ཆོས་ཡིན་པའི་ཕྱིར་ན། མ་ཁྱབ། འདོད་མི་ནུས་ཏེ། ཀུན་ནས་
ཉོན་མོངས་ཕྱོགས་ཀྱི་བདེན་པ་ཡིན་པའི་ཕྱིར་ཏེ། སྡུག་བདེན་ཡིན་པའི་ཕྱིར།
ཁ་ཅིག་གིས། རྫས་ཡོད་དང་། རྫས་འཛིན་གང་རུང་ལ་དམིགས་ནས་ལོངས་
སྤྱོད་བྱེད་དུ་བདེན་པར་ཞེན་པའི་རིག་པ་དེ། ཤེས་སྒྲིབ་རྫས་འཛིན་རྟོག་པའི་མཚན་
ཉིད། བཏགས་ཡོད་དང་། བཏགས་འཛིན་གང་རུང་ལ་དམིགས་ནས་ལོངས་
སྤྱོད་བྱེད་དུ་བདེན་པར་ཞེན་པའི་བློ་དེ། ཤེས་སྒྲིབ་བཏགས་འཛིན་རྟོག་པའི་མཚན་
ཉིད་ཟེར་ན། མཚན་ཉིད་དང་པོ་དེ་མི་འཐད་པར་ཐལ། རྫས་ཡོད་ལ་དམིགས་
ནས་ལོངས་སྤྱོད་བྱེད་དུ་བདེན་པར་ཞེན་པའི་ཤེས་སྒྲིབ་མེད་པའི་ཕྱིར་ཏེ། རྫས་
292



ཡོད་ལོངས་སྤྱོད་བྱེད་མ་ཡིན་པའི་ཕྱིར། མཚན་ཉིད་གཉིས་པ་ཡང་མི་འཐད་
དེ༑ བཏགས་ཡོད་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་ཤེས་
སྒྲིབ་མེད་པའི་ཕྱིར་ཏེ། བཏགས་ཡོད་ལོངས་སྤྱོད་བྱེད་མ་ཡིན་པའི་ཕྱིར། དེ་
ཡུལ་ཅན་མ་ཡིན་པའི་ཕྱིར། ཁ་ཅིག་གིས། རང་གི་དམིགས་ཡུལ་དུ་གྱུར་བའི་
རྫས་འཛིན་ལ་དམིགས་ནས་བདེན་པར་ཞེན་པའི་རིག་པ། ཤེས་སྒྲིབ་རྫས་འཛིན་
རྟོག་པའི་མཚན་ཉིད། རང་གི་དམིགས་ཡུལ་དུ་གྱུར་བའི་བཏགས་འཛིན་ལ་
དམིགས་ནས་བདེན་པར་ཞེན་པའི་རིག་པ་དེ། ཤེས་སྒྲིབ་བཏགས་འཛིན་རྟོག་
པའི་མཚན་ཉིད། རང་གི་དམིགས་ཡུལ་དུ་གྱུར་བའི་གང་ཟག་རྫས་ཡོད་དུ་འཛིན་
པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པའི་རབ་ཏུ་ཕྱེ་བའི་
རིག་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་པའི་
མཚན་ཉིད། རང་གི་དམིགས་ཡུལ་དུ་གྱུར་བའི་སྐྱེས་བུ་བཏགས་ཡོད་དུ་འཛིན་
པའི་འཛིན་པ་ལ་དམིགས་ནས་འཛིན་པར་བདེན་པར་ཞེན་པས་རབ་ཏུ་ཕྱེ་བའི་
རིག་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་བཏགས་འཛིན་རྟོག་
པའི་མཚན་ཉིད། ཟེར་ན། མཚན་ཉིད་དང་པོ་ལ། ལྷས་སྦྱིན་རྫས་ཡོད་དུ་
འཛིན་པ་ལ་དམིགས་ནས་འཛིན་པར་བདེན་པར་ཞེན་པའི་རིག་པ་དེ། སྐབས་
འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོགས་པ་ཡིན་པར་ཐལ། རང་
གི་དམིགས་ཡུལ་དུ་གྱུར་བའི་གང་ཟག་རྫས་ཡོད་དུ་འཛིན་པའི་འཛིན་པ་ལ་
དམིགས་ནས་འཛིན་པར་བདེན་པར་ཞེན་པའི་རིགས་སུ་གནས་པས་རབ་ཏུ་ཕྱེ་
293



བའི་རིག་པ་དེ། སྐབས་འདིར་དངོས་སུ་བསྟན་པའི་ཤེས་སྒྲིབ་རྫས་འཛིན་རྟོག་
པ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་སྐབས་འདིར་དངོས་སུ་
བསྟན་པའི་ཤེས་སྒྲིབ་རྫས་འཛིན་རྟོག་པ་ཡིན་པར་ཐལ། ཁྱོད་དེའི་མཚན་ཉིད་
ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་
ཅན། རང་གི་དམིགས་ཡུལ་དུ་གྱུར་བའི་གང་ཟག་རྫས་ཡོད་དུ་འཛིན་པའི་འཛིན་
པ་ལ་དམིགས་ནས་འཛིན་པར་བདེན་པར་ཞེན་པའི་རབ་ཏུ་ཕྱེ་བའི་རིག་པ་ཡིན་
པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་དམིགས་ཡུལ་
དུ་གྱུར་བའི་གང་ཟག་རྫས་ཡོད་དུ་འཛིན་པའི་འཛིན་པ་ཡོད་པར་ཐལ། འདོད་
པའི་ཕྱིར། འདོད་ན། ཤེས་བྱ་ཆོས་ཅན། ལྷས་སྦྱིན་རྫས་ཡོད་དུ་འཛིན་པའི་
འཛིན་པ་དེ་གང་ཟག་རྫས་ཡོད་དུ་འཛིན་པའི་འཛིན་པ་ཡིན་པར་ཐལ། འདོད་
པའི་ཕྱིར། འདོད་ན། གང་ཟག་དེ་ལྷས་སྦྱིན་རྫས་ཡོད་དུ་འཛིན་པའི་འཛིན་པ་
དེའི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་
པར་ཐལ། འདོད་པའི་ཕྱིར། འདོད་ན། གང་ཟག་ཆོས་ཅན། ལྷས་སྦྱིན་ཡིན་
པར་ཐལ། ལྷས་སྦྱིན་རྫས་ཡོད་དུ་འཛིན་པའི་འཛིན་པ་དེའི་དམིགས་ཡུལ་དང་
འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་པའི་ཕྱིར། གཞན་
ཡང་། ཤེས་སྒྲིབ་རྫས་འཛིན་རྟོག་པ་དེ། སྐབས་འདིར་དངོས་སུ་བསྟན་པའི་
རྫས་འཛིན་རྟོག་པ་ཡིན་པར་ཐལ། རྫས་དང་བཏགས་པའི་རྟེན་ཅན་གྱི། ཞེས་
སོགས་ཀྱིས་ཤེས་སྒྲིབ་རྫས་འཛིན་རྟོག་པ་དངོས་སུ་བསྟན་པའི་ཕྱིར། འདོད་ན།
294



ཤེས་སྒྲིབ་རྫས་འཛིན་རྟོག་པ་ཆོས་ཅན། ཁྱོད་གོང་གི་མཚན་ཉིད་དང་པོ་དེར་
ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཁྱོད་དེ་མ་ཡིན་པར་
ཐལ། གང་ཟག་དོན་བྱེད་ནུས་པར་འཛིན་པའི་འཛིན་པ་ལ་དམིགས་ནས་འཛིན་
པར་བདེན་པར་ཞེན་པའི་རིག་པ་དེ་ཁྱོད་ཡིན་པའི་ཕྱིར། རྟགས་གྲུབ་སྟེ། གང་
ཟག་དོན་བྱེད་ནུས་པར་འཛིན་པའི་འཛིན་པ་དེ་རྫས་འཛིན་ཡིན་པའི་ཕྱིར། ཁྱབ་
སྟེ༑ དོན་བྱེད་ནུས་པ་རྫས་ཡོད་ཆོས་གསུམ་ཚང་བ་ཡིན་པའི་ཕྱིར། གོང་གི་
རྟགས་གྲུབ་སྟེ། གང་ཟག་དོན་བྱེད་ནུས་པ་ཡིན་པའི་ཕྱིར། ཁ་ཅིག་གིས། ཤེས་
སྒྲིབ་རྫས་འཛིན་རྟོག་པ་དང་། ཤེས་སྒྲིབ་བཏགས་འཛིན་རྟོག་པ་གཉིས་འགལ་
ཟེར་ན། རྣམ་མཁྱེན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་
རིག་པ་ཆོས་ཅན། ཤེས་སྒྲིབ་རྫས་འཛིན་རྟོག་པ་མ་ཡིན་པར་ཐལ། ཤེས་སྒྲིབ་
བཏགས་འཛིན་རྟོག་པ་ཡིན་པའི་ཕྱིར། རྟགས་གྲུབ་སྟེ། རྣམ་མཁྱེན་དེ་བཏགས་
འཛིན་ཡིན་པའི་ཕྱིར་ཏེ། དེ་གང་ཟག་བཏགས་ཡོད་དུ་འཛིན་པའི་རིག་པ་ཡིན་
པའི་ཕྱིར་ཏེ། གང་ཟག་བཏགས་ཡོད་ཡིན་པའི་ཕྱིར། རྩ་བར་འདོད་ན། དེ་
ཤེས་སྒྲིབ་རྫས་འཛིན་རྟོག་པ་ཡིན་པར་ཐལ། རྣམ་མཁྱེན་དེ་རྫས་འཛིན་ཡིན་
པའི་ཕྱིར་ཏེ། དེ་གང་ཟག་དོན་བྱེད་ནུས་པར་འཛིན་པའི་རིག་པ་ཡིན་པའི་ཕྱིར།
ཁ་ཅིག་གིས། ཉི་སྣང་གི་དགོངས་པར་བསམས་ནས་ཤེས་སྒྲིབ་གཟུང་རྟོག་དང་
འཛིན་རྟོག་ལ་མུ་བཞི་ཡོད་དེ། གཟུགས་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་རིག་པ་དེ་གཟུང་རྟོག་ཡིན་ལ། འཛིན་རྟོག་མ་ཡིན་པའི་མུ་དང་།
295



དུས་མཐའི་སྐད་ཅིག་མར་གྱུར་བའི་ཤེས་པ་ལ་དམིགས་ནས་བདེན་པར་ཞེན་པའི་
རིག་པ་དེ། འཛིན་རྟོག་ཡིན་ལ། གཟུང་རྟོག་མ་ཡིན་པའི་མུ་དང་། རྒྱུན་དང་
བཅས་པའི་ཤེས་པ་ལ་དམིགས་ནས་བདེན་པར་ཞེན་པའི་རིག་པ་དེ། གཉིས་ཀ་
ཡིན་པའི་མུ། འབྲས་བུ་ཤེར་ཕྱིན་དེ་དེ་གཉིས་མ་ཡིན་པའི་མུ་ཡིན་ཞིང་། དུས་
མཐའི་སྐད་ཅིག་མར་གྱུར་བའི་ཤེས་པ་ལ་དམིགས་ནས་བདེན་པར་ཞེན་པའི་རིག་
པ་དེ། ཤེས་སྒྲིབ་གཟུང་རྟོག་མ་ཡིན་ཏེ། དུས་མཐའི་སྐད་ཅིག་མར་གྱུར་བའི་
ཤེས་པ་དེ། སོ་སོ་སྐྱེ་བོའི་མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར། ཟེར་
ན༑ འོ་ན། སྟོང་ཉིད་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་
རིག་པ་དེ། ཤེས་སྒྲིབ་གཟུང་རྟོག་མ་ཡིན་པར་ཐལ། སྟོང་ཉིད་དེ་སོ་སོ་སྐྱེ་བོའི་
མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར། ཁྱབ་པ་ཁས། འདོད་ན། སྟོང་པ་
ཉིད་དང་། ཕ་རོལ་ཏུ་ཕྱིན་པའི་དོན་དང་། ཞེས་གསུངས་པ་མི་འཐད་པར་ཐལ་
ལོ༑ ༑གཞན་ཡང་། དུས་མཐའི་སྐད་ཅིག་མར་གྱུར་བའི་ཤེས་པ་ལ་དམིགས་
ནས་བདེན་པར་ཞེན་པའི་རིག་པ་ཡིན་ན། ཤེས་སྒྲིབ་གཟུང་རྟོག་མ་ཡིན་དགོས་
པར་ཐལ། དམ་བཅའ་དེ་རྣམས་འཐད་པའི་ཕྱིར། འདོད་ན། དེ་ལ་དམིགས་
ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཆོས་ཅན། དེར་ཐལ། དེའི་
ཕྱིར། ཆོས་ཅན་དེའི་ཕྱིར། འདོད་ན། དུས་མཐའི་སྐད་ཅིག་མར་གྱུར་བའི་
ཤེས་པ་ཆོས་ཅན། ཁྱོད་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་
རིག་པ་དེ། ཤེས་སྒྲིབ་གཟུང་རྟོག་ཡིན་པར་ཐལ། ཁྱོད་ལོངས་སྤྱོད་བྱར་ཡིན་
206



པའི་ཕྱིར་ཏེ། ཁྱོད་ཡུལ་ཡིན་པའི་ཕྱིར། ཡང་ཁ་ཅིག་གིས། དེ་གཉིས་ལ་མུ་
བཞི་ཡོད་དེ། བུམ་འཛིན་རྟོག་པ་ལ་དམིགས་ནས་ལོངས་སྤྱོད་བྱར་བདེན་པར་
ཞེན་པའི་རིག་པ་དེ། ཤེས་སྒྲིབ་གཟུང་རྟོག་ཁོ་ན་ཡིན་པའི་མུ་དང་། དེ་ལ་དམིགས་
ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ། ཤེས་སྒྲིབ་འཛིན་རྟོག་
ཁོ་ན་ཡིན་པའི་མུ་དང་། དེ་ལ་དམིགས་ནས་ལོངས་སྤྱོད་བྱ་སྤྱོད་བྱེད་གཉིས་ཀར་
བདེན་པར་ཞེན་པའི་རིག་པ་དེ། དེ་གཉིས་ཀ་ཡིན་པའི་མུ་དང་། འབྲས་བུ་ཤེར་
ཕྱིན་དེ་དེ་གཉིས་ཀ་མ་ཡིན་པའི་མུ་ཡིན་ཟེར་ན། བུམ་འཛིན་རྟོག་པ་ལ་དམིགས་
ནས་ལོངས་སྤྱོད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་རིག་པ་དེ། བུམ་
འཛིན་རྟོག་པ་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་
པར་ཐལ། དེ་ཤེས་སྒྲིབ་གཟུང་རྟོག་ཡིན་པའི་ཕྱིར། འདོད་ན། དེ་བདེན་འཛིན་
ཡིན་པར་ཐལ། འདོད་པའི་ཕྱིར། འདོད་ན། བུམ་པ་ལ་དམིགས་ནས་ལོངས་
སྤྱོད་བྱ་སྤྱོད་བྱེད་གཉིས་ཀར་བདེན་པར་ཞེན་པའི་རིག་པ་དེ། བུམ་པ་ལ་དམིགས་
ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་པར་ཐལ། བུམ་འཛིན་
རྟོག་པ་ལ་དེའི་ཕྱིར། འདོད་ན། དེ་བདེན་འཛིན་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་
ཡིན་པར་ཐལ། འདོད་པའི་ཕྱིར། འདོད་ན། བུམ་པ་ལོངས་སྤྱོད་བྱ་སྤྱོད་བྱེད་
གཉིས་ཀར་བདེན་པར་མེད་པ་དེ་དོན་དམ་བདེན་པ་ཡིན་པར་ཐལ། འདོད་པའི་
ཕྱིར། འདོད་ན། བུམ་པ་ལོངས་སྤྱོད་བྱེད་དུ་བདེན་པར་མེད་པ་དེ། དོན་དམ་
297



བདེན་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་
དོན་དམ་བདེན་པ་མ་ཡིན་པར་ཐལ། མདོ་སྡེ་བ་དེ། ཁྱོད་ཚད་མས་ངེས་པའི་
གང་ཟག་ཡིན་པའི་ཕྱིར། རྟགས་གྲུབ་སྟེ། མདོ་སྡེ་བ་དེ། བུམ་པ་ཡུལ་ཅན་དུ་
བདེན་པར་མེད་པར་ཚད་མས་ངེས་པའི་གང་ཟག་ཡིན་པའི་ཕྱིར་ཏེ། དེ་བུམ་
པ་ཡུལ་ཅན་མ་ཡིན་པར་ཚད་མས་ངེས་པའི་གང་ཟག་ཡིན་པའི་ཕྱིར་ཏེ། བུམ་
པ་ཡུལ་ཅན་མ་ཡིན་པའི་ཕྱིར། གཞན་ཡང་། བུམ་པ་རྟག་མི་རྟག་གཉིས་ཀར་
འཛིན་པའི་བློ་དེ། བུམ་པ་མི་རྟག་པར་འཛིན་པའི་བློ་ཡིན་པར་ཐལ། བུམ་འཛིན་
རྟོག་པ་ལ་དེའི་ཕྱིར། འདོད་ན། དེ་ཆོས་ཅན། ལོག་ཤེས་མ་ཡིན་པར་ཐལ།
བུམ་པ་མི་རྟག་པར་འཛིན་པའི་བློ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར། གཞན་ཡང་། གཟུགས་དང་གཟུགས་བདག་མེད་གཉིས་ཀ་ལ་དམིགས་
ནས་བདེན་པར་ཞེན་པའི་རིག་པ་དེ། གཟུགས་ལ་དམིགས་ནས་བདེན་པར་ཞེན་
པའི་རིག་པ་ཡིན་པར་ཐལ། རྩ་བའི་དམ་བཅའ་འཐད་པའི་ཕྱིར། འདོད་ན།
དེ་སྒྲུབ་རྟོག་ཡིན་པར་ཐལ་ལོ། །འདོད་མི་ནུས་ཏེ། དེ་དགག་རྟོག་ཡིན་པའི་
ཕྱིར་ཏེ། གཟུགས་བདེན་སྟོང་ལ་དམིགས་ནས་བདེན་པར་ཞེན་པའི་རིག་པ་ཡིན་
པའི་ཕྱིར། ཁྱབ་པ་ཁས། ཁོ་ན་རེ། གཟུང་རྟོག་དང་འཛིན་རྟོག་གཉིས་ཀ་འགལ་
བར་ཐལ། དགག་རྟོག་དང་སྒྲུབ་རྟོག་གཉིས་འགལ་བའི་ཕྱིར། འདོད་ན། གཟུང་
བ་དང་འཛིན་པ་འགལ་བར་ཐལ། འདོད་པའི་ཕྱིར་ན། མ་ཁྱབ། གཞན་ཡང་།
སྡུག་བདེན་དང་ལམ་བདེན་གཉིས་ཀ་ལ་དམིགས་ནས་ལོངས་སྤྱོད་བྱར་བདེན་
se



པར་ཞེན་པའི་རིག་པ་དེ། སྡུག་བདེན་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་རིག་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། དེ་
ཆོས་ཅན། ཤེས་སྒྲིབ་ཀུན་ནས་ཉོན་མོངས་གཟུང་རྟོག་ཡིན་པར་ཐལ། རང་
གི་དམིགས་ཡུལ་དུ་གྱུར་བའི་སྡུག་བདེན་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་རིག་པ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཤེས་
སྒྲིབ་རྣམ་བྱང་གཟུང་རྟོག་ཡིན་པའི་ཕྱིར་ཏེ། རང་གི་དམིགས་ཡུལ་དུ་གྱུར་བའི་
ལམ་བདེན་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་ཡིན་
པའི་ཕྱིར། རྟགས་ཁས། ཁོ་ན་རེ། དེ་གཉིས་ལ་དམིགས་ནས་ལོངས་སྤྱོད་
བྱར་བདེན་པར་ཞེན་པའི་རིག་པ་དེ། སྡུག་བདེན་ལ་དམིགས་ནས་ལོངས་སྤྱོད་
བྱར་བདེན་པར་ཞེན་པར་ཞེན་པའི་རིག་པ་ཡང་ཡིན་ལམ་བདེན་ལ་དམིགས་ནས་
དེ་ཡང་ཡིན་པའི་གཞི་མཐུན་པ་ཡིན་པར་ཐལ། དེ་ཤེས་སྒྲིབ་ཀུན་ནས་ཉོན་མོངས་
གཟུང་རྟོག་ཡང་ཡིན། རྣམ་བྱང་གཟུང་རྟོག་ཡང་ཡིན་པའི་གཞི་མཐུན་པ་ཡིན་
པའི་ཕྱིར་ཏེ། དེ་འདྲའི་གཞི་མཐུན་པ་ཡོད་པའི་ཕྱིར་ཏེ། དེ་གཉིས་ལ་མུ་བཞི་
རྩི་རིགས་པའི་ཕྱིར་ཏེ། དེ་ལྟར་དུ་ཉི་སྣང་ལས་བཤད་པའི་ཕྱིར། ཟེར་ན། མ་
ཁྱབ་སྟེ། འགྲེལ་ཆེན་ལས། དེ་གཉིས་ནི་ཕན་ཚུན་རྣམ་པར་གཅོད་པའི་རང་
བཞིན་ཡིན་པས་དེ་གཉིས་ཕན་ཚུན་ཐ་དད་པ་ཁོ་ནའོ། །ཞེས་གསུངས་པ་མི་འཐད་
པར་ཐལ། དེ་གཉིས་ཀྱི་གཞི་མཐུན་ཡོད་པའི་ཕྱིར། བྱས་པ་ལ་ཁོ་ན་རེ། ཀུན་
ནས་ཉོན་མོངས་ཕྱོགས་ཀྱི་བདེན་པ་དང་། རྣམ་བྱང་ཕྱོགས་ཀྱི་བདེན་པ་གཉིས་



འགལ་བར་ཐལ། ཤེས་སྒྲིབ་ཀུན་ནས་ཉོན་མོངས་གཟུང་རྟོག་དང་རྣམ་བྱང་གཟུང་
རྟོག་གཉིས་འགལ་བའི་ཕྱིར། འདོད་ན། སྡུག་བདེན་དང་ལམ་བདེན་འགལ་
བར་ཐལ། འདོད་པའི་ཕྱིར། འདོད་ན། ངེས་པའི་རྒྱུན་ཞུགས་སྲིད་པ་ལན་
བདུན་པ་བའི་ཡིད་ཀྱི་རྣམ་པར་ཤེས་པ་ཆོས་ཅན། ལམ་བདེན་མ་ཡིན་པར་ཐལ།
སྡུག་བདེན་ཡིན་པའི་ཕྱིར། དེར་ཐལ། ངེས་པའི་རྒྱུན་ཞུགས་སྲིད་པ་ལན་བདུན་
པ་བ་དེ་སྡུག་བདེན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ལས་
ཉོན་གྱིས་གཞན་དབང་དུ་གྱུར་བའི་གང་ཟག་ཡིན་པའི་ཕྱིར། ཟེར་ན། མ་ཁྱབ།
མ་གྲུབ་ན། དེར་ཐལ། ཁྱོད་ལས་ཉོན་གྱིས་འདོད་པར་རིགས་མཐུན་གྱི་སྐྱེ་སྲིད་
བདུན་ལེན་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཡང་ཁོ་ན་
རེ༑ སྡུག་བསྔལ་དང་ལམ་བདེན་འགལ་བར་ཐལ། སྡུག་བདེན་དང་ལམ་བདེན་
འགལ་བའི་ཕྱིར་ན་མ་ཁྱབ། ཁོ་ན་རེ། སྐབས་འདིར་དགག་རྟོག་ཁོ་ན་བསྟན།
སྒྲུབ་རྟོག་མ་བསྟན་ཟེར། ཁ་ཅིག་གིས། སྒྲུབ་རྟོག་ཁོ་ན་བསྟན། དགག་རྟོག་
མ་བསྟན། ཟེར་ན། དང་པོ་ལ། སྐབས་འདིར་སྒྲུབ་རྟོག་བསྟན་པར་ཐལ།
སྐབས་འདིར་ཐེག་ཆེན་གྱི་མཐོང་ལམ་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་རིག་པ་བསྟན་པ་གང་ཞིག དེ་སྒྲུབ་རྟོག་ཡིན་པའི་ཕྱིར། དང་
པོ་དེར་ཐལ། འགྲེལ་བར་མཐོང་བ་དང་བསྒོམ་པ་དང་མི་སློབ་པའི་ལམ་ལ་གཟུང་
བར་རྣམ་པར་རྟོག་པ་རྣམས་དང་། ཞེས་གསུང་པའི་ཕྱིར། གཉིས་པ་ཡང་མི་
འཐད་པར་ཐལ། སྐབས་འདིར་དགག་རྟོག་བསྟན་པའི་ཕྱིར་ཏེ། སྐབས་འདིར་
300



སྟོང་ཉིད་ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་རིག་པ་བསྟན་
པ་གང་ཞིག དེ་དགག་རྟོག་ཡིན་པའི་ཕྱིར། དང་པོ་གྲུབ་སྟེ། སྟོང་པ་ཉིད་
དང་ཕ་རོལ་ཏུ་ཕྱིན་པའི་དོན་དང་། ཞེས་གསུངས་པའི་ཕྱིར། གཉིས་པ་མ་གྲུབ་
ན༑ སྟོང་ཉིད་ཆོས་ཅན། ཁྱོད་ལ་དམིགས་ནས་ལོངས་སྤྱོད་བྱར་བདེན་པར་
ཞེན་པའི་རིག་པ་དགག་རྟོག་ཡིན་པར་ཐལ། ཁྱོད་དགག་པ་ཡིན་པའི་ཕྱིར།
རང་ལུགས་ལ་ཤེས་སྒྲིབ་གཟུང་རྟོག་དང་
འཛིན་རྟོག་བཤད་པ།
གཉིས་པ་རང་ལུགས་ལ་ལོངས་སྤྱོད་བྱར་བདེན་པར་ཞེན་པའི་རིག་པ་དེ། ཤེས་
སྒྲིབ་གཟུང་རྟོག་གི་མཚན་ཉིད། དབྱེ་ན་ཤེས་སྒྲིབ་ཀུན་ནས་ཉོན་མོངས་གཟུང་
རྟོག་དང་རྣམ་བྱང་གཟུང་རྟོག་གཉིས་ལས། རང་གི་དམིགས་ཡུལ་དུ་གྱུར་བའི་
ཀུན་ནས་ཉོན་མོངས་ཕྱོགས་ཀྱི་བདེན་པ་ལ་དམིགས་ནས་ལོངས་སྤྱོད་བྱར་བདེན་
པར་ཞེན་པའི་རིག་པ་དེ། དང་པོའི་མཚན་ཉིད། དབྱེ་ན་དགུར་ཡོད། རང་
གི་དམིགས་ཡུལ་དུ་གྱུར་བའི་རྣམ་བྱང་ཕྱོགས་ཀྱི་བདེན་པ་ལ་དམིགས་ནས་ལོངས་
སྤྱོད་བྱར་བདེན་པར་ཞེན་པའི་རིག་པ་དེ། གཉིས་པའི་མཚན་ཉིད། དབྱེ་ན་
དགུར་ཡོད། ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ། ཤེས་སྒྲིབ་
འཛིན་རྟོག་ཀྱི་མཚན་ཉིད། དབྱེ་ན། ཤེས་སྒྲིབ་རྫས་འཛིན་རྟོག་པ་དང་། ཤེས་
301



སྒྲིབ་བཏགས་འཛིན་རྟོག་པ་གཉིས་སུ་ཡོད། རང་གི་དམིགས་ཡུལ་དུ་གྱུར་བའི་
རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་དེ་
དང་པོའི་མཚན་ཉིད། དབྱེ་ན་དགུར་ཡོད། རང་གི་དམིགས་ཡུལ་དུ་གྱུར་བའི་
བཏགས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་རིག་པ་
དེ༑ གཉིས་པའི་མཚན་ཉིད། དབྱེ་ན་དགུར་ཡོད། གསུམ་པ་རྩོད་པ་སྤོང་བ་
ལ་ཁོ་ན་རེ། ཤེས་སྒྲིབ་རྫས་འཛིན་རྟོག་པ་ཡོད་པར་ཐལ། མཚན་ཉིད་དེ་འཐད་
པའི་ཕྱིར། འདོད་ན། དེ་ཆོས་ཅན། ཁྱོད་གང་ཟག་རང་སྐྱ་ཐུབ་པའི་རྫས་
ཡོད་དུ་འཛིན་པའི་འཛིན་པ་ཡིན་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར།
ཟེར་ན། མ་ཁྱབ། འདོད་མི་ནུས་ཏེ། བདེན་འཛིན་ཡིན་པའི་ཕྱིར། ཟེར་ན།
གང་ཟག་དོན་བྱེད་ནུས་པར་འཛིན་པའི་རིག་པ་དེ། གང་ཟག་རང་སྐྱ་ཐུབ་པའི་
རྫས་ཡོད་དུ་འཛིན་པའི་འཛིན་པ་ཡིན་པར་ཐལ། དེ་རྫས་འཛིན་ཡིན་པའི་ཕྱིར།
ཁྱབ་པ་ཁས། རྟགས་གྲུབ་སྟེ། གང་ཟག་གི་དོན་བྱེད་ནུས་པ་དེ། རྫས་ཡོད་
ཆོས་གསུམ་ཚང་བ་ཡིན་པའི་ཕྱིར། །
བྱང་སེམས་སྦྱོར་ལམ་པའི་ཡོངས་འཛིན་བཤད་པ།
སེམས་མི་འགོང་བ་ཉིད་ལ་སོགས། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། བྱང་སེམས་སྦྱོར་ལམ་པའི་རྒྱུད་ཀྱི་
302



ཐབས་ཤེས་ཁྱད་པར་ཅན་གཉིས་ཆོས་ཅན། བྱང་སེམས་སྦྱོར་ལམ་པའི་ནང་
གི་ཡོངས་འཛིན་ཡིན་ཏེ། དེ་སྲིད་ཞིའི་མཐར་ལྟུང་བ་འགོག་བྱེད་ཀྱི་བྱང་སེམས་
སྦྱོར་ལམ་པའི་མཁྱེན་པ་ཡིན་པའི་ཕྱིར། བྱང་སེམས་སྦྱོར་ལམ་པའི་ཡོངས་འཛིན་
དུ་གྱུར་བའི་མཆོག་གི་སྤྲུལ་སྐུ་ཆོས་ཅན། བྱང་སེམས་སྦྱོར་ལམ་པའི་ཕྱིའི་ཡོངས་
འཛིན་ཡིན་ཏེ། དེ་ལ་ཐབས་ཤེས་རྫོགས་པར་འདོམས་པའི་དེའི་བདག་རྐྱེན་དུ་
གྱུར་བའི་དགེ་བའི་བཤེས་གཉེན་ཡིན་པའི་ཕྱིར། བྱས་པ་ལ་ཁོ་ན་རེ། གཞུང་
འདིའི་བྱང་སེམས་སྦྱོར་ལམ་པའི་ནང་གི་ཡོངས་འཛིན་དངོས་སུ་བསྟན་པར་ཐལ།
སྦྱོར་བ་དང་པོ་དེ་གཞུང་འདིའི་དོན་སྦྱོར་རྣམ་དག་ཡིན་པའི་ཕྱིར། ཟེར་ན་མ་
ཁྱབ། འདོད་ན། དེས་དེ་དངོས་སུ་བསྟན་པར་སློབ་དཔོན་སེང་གེ་བཟང་པོས་
བཞེད་པར་ཐལ། འདོད་པའི་ཕྱིར། ཡང་ཁོ་ན་རེ། བྱང་སེམས་སྦྱོར་ལམ་
པའི་རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། བྱང་སེམས་སྦྱོར་ལམ་
པ་སྲིད་མཐར་ལྟུང་བ་འགོག་བྱེད་ཡིན་པར་ཐལ། དེ་སྲིད་ཞིའི་མཐར་ལྟུང་བ་
འགོག་བྱེད་ཡིན་པའི་ཕྱིར། རྟགས་ཁས། འདོད་ན། དེའི་རྒྱུད་ཀྱི་ཐབས་ཁྱད་
པར་ཅན་དེ་ཡང་དེ་ཡིན་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་
ན༑ དེ་འཁོར་བའི་རྩ་བ་གཅོད་བྱེད་ཀྱི་བློ་ཡིན་པར་ཐལ་ལོ། །གཉིས་པ་ལ་དགག་
བཞག་གཉིས་ལས། དང་པོ་ལ་ཁ་ཅིག་གིས། བྱང་སེམས་སྦྱོར་ལམ་པ་རང་
རྒྱུད་ཀྱི་ཐབས་ཤེས་ཁྱད་པར་ཅན་གཉིས་ཆོས་ཅན། བྱང་སེམས་སྦྱོར་ལམ་པའི་
ནང་གི་ཡོངས་འཛིན་ཡིན་ཏེ། བྱང་སེམས་སྦྱོར་ལམ་པའི་སྲིད་ཞིའི་མཐའ་འགོག་
303.



བྱེད་ཀྱི་མཁྱེན་པ་ཡིན་པའི་ཕྱིར། མཆོག་གི་སྤྲུལ་སྐུ་ཆོས་ཅན། བྱང་སེམས་
སྦྱོར་ལམ་པའི་ཕྱིའི་ཡོངས་འཛིན་ཡིན་ཏེ། དེ་ལ་ཐབས་ཤེས་རྫོགས་པར་སྟོན་
པའི་དེའི་དགེ་བའི་བཤེས་གཉེན་ཡིན་པའི་ཕྱིར། ཞེས་ཟེར། མཆོག་གི་སྤྲུལ་
སྐུ་ཆོས་ཅན། བྱང་སེམས་སྦྱོར་ལམ་པའི་བདག་རྐྱེན་ཡིན་པར་ཐལ། ཁྱོད་
དེའི་ཕྱིའི་ཡོངས་འཛིན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཁྱོད་
དེའི་འབྲས་བུ་ཡིན་པའི་ཕྱིར། རྟགས་གྲུབ་སྡེ། སངས་རྒྱས་འཕགས་པ་དེ་དོའི་
འབྲས་བུ་ཡིན་པའི་ཕྱིར། དེ་དེ་ལས་འཁྲུངས་པའི་ཕྱིར་ཏེ། དེ་བྱང་ཆུབ་སེམས་
དཔའ་ལས་འཁྲུངས་པའི་ཕྱིར་ཏེ། དབུ་མ་ལ་འཇུག་པ་ལས། སངས་རྒྱས་བྱང་
ཆུབ་སེམས་དཔའ་ལས་འཁྲུངས་ཤིང་། །ཞེས་གསུངས་པའི་ཕྱིར། ཁ་ཅིག་
གིས། བྱང་སེམས་སྦྱོར་ལམ་པ་ལ་ཐབས་ཤེས་གཉིས་སྟོན་པར་བྱེད་པའི་དེའི་
བདག་རྐྱེན་དུ་གྱུར་བའི་དགེ་བའི་བཤེས་གཉེན་དེ། བྱང་སེམས་སྦྱོར་ལམ་པའི་
ཕྱིའི་ཡོངས་འཛིན་གྱི་མཚན་ཉིད་ཟེར་ན། བྱང་སེམས་སྦྱོར་ལམ་པའི་ཡོངས་
འཛིན་དུ་གྱུར་བའི་སེམས་ཙམ་པ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། རྟགས་གྲུབ་སྟེ། དེ་འདྲ་བ་གཅིག་ཡོད་པའི་ཕྱིར་ཏེ། སེམས་
ཙམ་རྣམ་བདེན་པའི་ལྟ་བ་ལ་གནས་པའི་བླ་མ་གསེར་གླིང་བ་དེ་ཇོ་བོ་རྗེའི་ཡོངས་
འཛིན་ཡིན་པའི་ཕྱིར། རྩ་བར་འདོད་མི་ནུས་ཏེ། སེམས་ཙམ་པ་ཡིན་པའི་ཕྱིར།
གཞན་ཡང་། བྱང་སེམས་སྦྱོར་ལམ་པའི་ཡོངས་འཛིན་དུ་གྱུར་བའི་བྱེ་བྲག་སྨྲ་
བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ།
304



དེ་ཡོད་པའི་ཕྱིར། དེར་ཐལ། བླ་མ་དྷ་རྨ་རཀྵི་ཏ་དེ་ཇོ་བོ་རྗེའི་ཡོངས་འཛིན་
ཡིན་པའི་ཕྱིར། འདོད་མི་ནུས་ཏེ། བྱེ་བྲག་ཏུ་སྨྲ་བ་ཡིན་པའི་ཕྱིར།
རང་ལུགས་ལ་བྱང་སེམས་སྦྱོར་ལམ་པའི་ཕྱི་ནང་གི་
ཡོངས་འཛིན་བཤད་པ།
གཉིས་པ་རང་གི་ལུགས་ལ། འཕགས་པའི་ལུགས་དང་། སློབ་དཔོན་གྱི་ལུགས་
གཉིས་ལས། དང་པོ་ནི། སེམས་མི་འགོང་བ་ཉིད་ལ་སོགས་ཞེས་པས། བྱང་
སེམས་སྦྱོར་ལམ་པའི་ནང་གི་ཡོངས་འཛིན་གཉིས་དངོས་སུ་བསྟན། ངོ་བོ་ཉིད་
མེད་སོགས་སྟོན་བྱེད། །ཅེས་པས། བྱང་སེམས་སྦྱོར་ལམ་པའི་ཕྱིའི་ཡོངས་
འཛིན་དངོས་སུ་བསྟན་པ་ཡིན་ཏེ། ཉི་སྣང་ལས་ཐབས་ལ་མཁས་པ་དང་། དགེ་
བའི་བཤེས་གཉེན་འདིར་བྱང་ཆུབ་སེམས་དཔའི་ཡོངས་སུ་འཛིན་པ་ཡིན་ཏེ། ཞེས་
གསུངས་པའི་ཕྱིར། གཉིས་པ་ནི་སེམས་མི་འགོང་བ་ཉིད་ལ་སོགས་ཞེས་སོགས་
ཀྱིས་བྱང་སེམས་སྦྱོར་ལམ་པའི་ཕྱིའི་ཡོངས་འཛིན་དངོས་སུ་བསྟན་ཅིང་ནང་གི་
ཡོངས་འཛིན་དངོས་སུ་མ་བསྟན་ཏེ། རྒྱན་སྣང་ལས། རྣམ་པར་རྟོག་པ་བཞི་
དང་ལྡན་པ་བསྟན་པ་དེ་ནི་ཐབས་ལ་མཁས་པའི་དགེ་བའི་བཤེས་གཉེན་གྱི་རང་
བཞིན་ཡོངས་སུ་འཛིན་པ་བསྟན་པར་བྱ་བའི་ཕྱིར། འདིར་ཐེག་པ་ལ་གསར་
དུ་ཞུགས་པ་ཞེས་བྱ་བ་ལ་སོགས་པ་གསུངས་པ་ཡིན་ནོ། །ཞེས་གསུངས་པའི་
305



ཕྱིར། དེས་ན་བྱང་སེམས་སྦྱོར་ལམ་པ་སྲིད་ཞིའི་མཐའ་གང་རུང་དུ་ལྟུང་བ་འགོག་
པར་བྱེད་པའི་བྱང་སེམས་སྦྱོར་ལམ་པའི་མངོན་རྟོགས་དེ། བྱང་སེམས་སྦྱོར་
ལམ་པའི་ནང་གི་ཡོངས་འཛིན་གྱི་མཚན་ཉིད། བྱང་སེམས་སྦྱོར་ལམ་པ་ལ་ཐབས་
ཤེས་ཁྱད་པར་ཅན་རྫོགས་པར་འདོམས་པར་བྱེད་པའི་དེའི་བདག་རྐྱེན་དུ་གྱུར་
བའི་དགེ་བའི་བཤེས་གཉེན་དེ། སྐབས་འདིར་བསྟན་པའི་བྱང་སེམས་སྦྱོར་ལམ་
པའི་ཕྱིའི་ཡོངས་འཛིན་གྱི་མཚན་ཉིད་ཡིན་ནོ། ། །
ཐེག་ཆེན་སྒྲུབ་པའི་རྟེན་རང་བཞིན་གནས་རིགས་བཤད་པ།
རྟོགས་པ་ཡི་ནི་ཆོས་དྲུག་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། སྐབས་འདིར་བསྟན་གྱི་ཐེག་ཆེན་
སྒྲུབ་པའི་རྟེན་རང་བཞིན་གནས་རིགས་ཆོས་ཅན། ཁྱོད་ལ་དབྱེ་ན་དུ་མ་ཡོད་
དེ༑ ཁྱོད་ལ་བརྟེན་ཆོས་སྒྲུབ་པ་བཅུ་གསུམ་གྱི་རྟེན་རང་བཞིན་གནས་རིགས་
བཅུ་གསུམ་དུ་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ། ཁ་ཅིག་
གིས། བྱང་ཆུབ་དུ་འགྱུར་རུང་གི་དགེ་བ་དེ། རང་བཞིན་གནས་རིགས་ཀྱི་མཚན་
ཉིད། དེས་ཐེག་པ་ཆེ་ཆུང་གཉིས་ལ་རིགས་འགྲེ། ཟེར་ན། རང་བཞིན་གནས་
རིགས་ཆོས་ཅན། དགེ་བ་ཡིན་པར་ཐལ། རང་བཞིན་གནས་རིགས་ཡིན་པའི་
ཕྱིར། འདོད་ན། འཁོར་བ་མི་དགེ་བ་ཡིན་པར་ཐལ། རང་བཞིན་གནས་རིགས་
306



དགེ་བ་ཡིན་པའི་ཕྱིར། འདོད་ན། ཁམས་གོང་གི་སས་སྡུས་ཀྱི་མི་དགེ་བ་ཡོད་
པར་ཐལ་ལོ། །འདོད་མི་ནུས་ཏེ། འཛོད་ལས། དེ་ལས་འགྱོད་གཉིད་མི་དགེ་
རྣམས། །བསམ་གཏན་དང་པོ་དག་ན་མེད། །ཅེས་གསུངས་པའི་ཕྱིར། བྱས་
པ་ལ་ཁོ་ན་རེ། དེ་དགེ་བ་ཡིན་པར་ཐལ། རྒྱུད་བླ་མ་ལས། དགེ་དང་རྣམ་
པར་དག་ཕྱིར་དང་། །ཞེས་གསུངས་པའི་ཕྱིར། ཟེར་ན། སྐྱོན་མེད་དེ། དེ་
དགེ་བའི་སེམས་ཀྱི་དམིགས་པ་ལ་དགོངས་པའི་ཕྱིར། གཞན་ཡང་། དེ་ཆོས་
ཅན། རྣམ་པར་དཀར་བའི་ཡོན་ཏན་ཡིན་པར་ཐལ། དགེ་བ་ཡིན་པའི་ཕྱིར།
འདོད་ན། འདུས་བྱས་ཡིན་པར་ཐལ་ལོ། །ཡང་བྱང་ཆུབ་ཏུ་འགྱུར་རུང་དེ།
རིགས་ཀྱི་མཚན་ཉིད། དེ་ཐེག་པ་གཉིས་ལ་རིགས་འགྲེ། ཟེར་ན། ཉན་ཐོས་
དགྲ་བཅོམ་པའི་རྒྱུད་ཀྱི་ཡིད་ཀྱི་རྣམ་པར་ཤེས་པ་ཆོས་ཅན། མཚན་ཉིད་དེར་
ཐལ། རིགས་ཡིན་པའི་ཕྱིར་ཏེ། རྒྱས་འགྱུར་གྱི་རིགས་ཡིན་པའི་ཕྱིར། མ་
གྲུབ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་ཀྱི་རྒྱུད་ཀྱི་ཡིད་ཀྱི་རྣམ་པར་
ཤེས་པ་དེ་རྒྱས་འགྱུར་གྱི་རིགས་ཡིན་པར་ཐལ། ཁྱོད་སེམས་ཅན་ཡིན་པའི་ཕྱིར།
རྩ་བར་འདོད་མི་ནུས་ཏེ། བྱང་ཆུབ་ཏུ་གྱུར་ཟིན་པའི་ཕྱིར་ཏེ། བྱང་ཆུབ་ཡིན་
པའི་ཕྱིར་ཏེ། ཉན་ཐོས་ཀྱི་བྱང་ཆུབ་ཡིན་པའི་ཕྱིར། མ་གྲུབ་ན། ཉན་ཐོས་
དགྲ་བཅོམ་པ་ཆོས་ཅན། ཁྱོད་ཀྱི་རྒྱུད་ཀྱི་ཡིད་ཀྱི་རྣམ་པར་ཤེས་པ་དེ་དེ་ཡིན་
པར་ཐལ། ཁྱོད་ཉན་ཐོས་དགྲ་བཅོམ་པ་ཡིན་པའི་ཕྱིར། ཁ་ཅིག་གིས། ཆོས་
སྐུར་འགྱུར་རུང་དེ། རང་བཞིན་གནས་རིགས་ཀྱི་མཚན་ཉིད། གཟུགས་སྐུར་
307



འགྱུར་རུང་དེ། རྒྱས་འགྱུར་གྱི་རིགས་ཀྱི་མཚན་ཉིད། ཟེར་ན། དང་པོ་ལ།
བྱང་སེམས་འཕགས་པའི་རྒྱུད་ཀྱི་འགོག་བདེན་ཆོས་ཅན། རང་བཞིན་གནས་
རིགས་ཡིན་པར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། དོན་
དམ་བདེན་པ་ཡིན་པར་ཐལ། འདོད་པའི་ཕྱིར། གཞན་ཡང་ཐེག་ཆེན་གྱི་སློབ་
ལམ་ཆོས་ཅན། གཟུགས་སྐུར་འགྱུར་རུང་ཡིན་པར་ཐལ། མཚོན་བྱ་དེའི་ཕྱིར།
ཁ་ཅིག་གིས། ངོ་བོ་ཉིད་སྐུར་འགྱུར་རུང་དེ། རང་བཞིན་གནས་རིགས་ཀྱི་མཚན་
ཉིད། ཟེར་ན། བྱང་སེམས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར་ཏེ། གློ་བུར་རྣམ་དག་གི་ཆར་གྱུར་བའི་
ངོ་བོ་ཉིད་སྐུར་འགྱུར་རུང་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར།
ཁ་ཅིག་གིས། འདུས་མ་བྱས་ཀྱི་སངས་རྒྱས་ཀྱི་སྐུར་འགྱུར་རུང་དེ། རང་བཞིན་
གནས་རིགས་ཀྱི་མཚན་ཉིད། འདུས་བྱས་ཀྱི་སངས་རྒྱས་ཀྱི་སྐུར་འགྱུར་རུང་
དེ༑ རྒྱས་འགྱུར་གྱི་རིགས་ཀྱི་མཚན་ཉིད། ཟེར་ན། བྱང་སེམས་འཕགས་
པའི་རྒྱུད་ཀྱི་འགོག་བདེན་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་
དེའི་ཕྱིར། རྟགས་གསལ་བསྒྲུབས་ཟིན། ཁ་ཅིག་གིས། དྲི་མ་དང་བཅས་པའི་
སེམས་ཀྱི་ཆོས་ཉིད། རང་བཞིན་གནས་རིགས་ཀྱི་མཚན་ཉིད། ཟེར་ན། རང་
གི་རྟེན་ཆོས་སུ་གྱུར་བའི་དྲི་མ་དང་བཅས་པའི་སེམས་ཀྱི་ཆོས་ཉིད་ཡིན་ན། དྲི་
མ་དང་བཅས་པའི་སེམས་ཀྱི་ཆོས་ཉིད་ཡིན་དགོས་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། བདེན་འཛིན་དུ་གྱུར་བའི་ཡིད་ཀྱི་རྣམ་པར་ཤེས་
308



པའི་ཆོས་ཉིད་ཆོས་ཅན། དེར་ཐལ་དེའི་ཕྱིར། འདོད་ན། དེ་ཆོས་ཅན། རང་
བཞིན་གནས་རིགས་ཡིན་པར་ཐལ། འདོད་པའི་ཕྱིར། ཁྱབ་པ་ཁས། འདོད་
ན༑ ངོ་བོ་ཉིད་སྐུར་འགྱུར་རུང་ཡིན་པར་ཐལ། འདོད་པའི་ཕྱིར། འདོད་ན།
བདེན་འཛིན་དུ་གྱུར་བའི་ཡིད་ཀྱི་རྣམ་པར་ཤེས་པ་དེ་ཡེ་ཤེས་ཆོས་སྐུར་འགྱུར་
རུང་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ཤེས་སྒྲིབ་ཡིན་
པའི་ཕྱིར། ཁ་ཅིག་གིས། དྲི་མ་དང་བཅས་པའི་སེམས་ཀྱི་ཆོས་ཉིད་གང་ཞིག
གནས་གྱུར་མཐར་ཐུག་པ་ན་ངོ་བོ་ཉིད་སྐུར་འགྱུར་རུང་དེ། རང་བཞིན་གནས་
རིགས་ཀྱི་མཚན་ཉིད། ཟེར་ན། རང་བཞིན་གནས་རིགས་ཆོས་ཅན། གནས་
གྱུར་མཐར་ཐུག་པ་ན། ངོ་བོ་ཉིད་སྐུར་འགྱུར་རུང་ཡིན་པར་ཐལ། རང་བཞིན་
གནས་རིགས་ཡིན་པའི་ཕྱིར། འདོད་མི་ནུས་ཏེ། གནས་གྱུར་མཐར་ཐུག་པ་
ན༑ ངོ་བོ་ཉིད་སྐུར་གྱུར་ཟིན་པའི་ཕྱིར་ཏེ། གནས་གྱུར་མཐར་ཐུག་པ་ན། ངོ་
བོ་ཉིད་སྐུ་ཡིན་པའི་ཕྱིར། ཁ་ཅིག་གིས། དྲི་མ་དང་བཅས་པའི་སེམས་ཀྱི་ཆོས་
ཉིད་གང་ཞིག ངོ་བོ་ཉིད་སྐུར་འགྱུར་རུང་དེ། རང་བཞིན་གནས་རིགས་ཀྱི་
མཚན་ཉིད། ཟེར་ན། ཚུར་མཐོང་ལྷས་སྦྱིན་གྱི་རྒྱུད་ཀྱི་རང་བཞིན་གནས་རིགས་
ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་
ན༑ དེ་ཆོས་ཅན། དྲི་མ་དང་བཅས་པའི་སེམས་ཡོད་ན། ཁྱོད་ཡོད་དགོས་
པར་ཐལ། ཁྱོད་དེའི་ཆོས་ཉིད་ཡིན་པའི་ཕྱིར། རྟགས་ཁས། འདོད་ན། ཚུར་
མཐོང་ལྷས་སྦྱིན་ཚད་མས་མ་དམིགས་པའི་ས་ཕྱོགས་ཆོས་ཅན། དེར་ཐལ། དེའི་
309



ཕྱིར། ཁ་ཅིག་གིས། ཆོས་ཉིད་གང་ཞིག ཐེག་ཆེན་སྒྲུབ་པའི་རྟེན་གཞི་བྱེད་
པ་དེ། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད་ཟེར་ན།
སངས་རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། །
མཚན་ཉིད་དེའི་ཕྱིར། དང་པོ་སླ། གཉིས་པ་དེར་ཐལ། དེའི་བསྒོམ་བྱའི་གཙོ་
བོ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རང་བཞིན་གནས་རིགས་
ཡིན་པར་ཐལ། འདོད་པའི་ཕྱིར། འདོད་ན། ངོ་བོ་ཉིད་སྐུར་འགྱུར་རུང་ཡིན་
པར་ཐལ་ལོ། །འདོད་མི་ནུས་ཏེ། དེར་གྱུར་ཟིན་པའི་ཕྱིར། ཁ་ཅིག་གིས།
སེམས་ཅན་གྱི་རྒྱུད་ཀྱི་ཆོས་ཉིད་གང་ཞིག ཐེག་ཆེན་སྒྲུབ་པའི་རྟེན་གཞི་བྱེད་
པ་དེ། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། ཟེར་
ན༑ སེམས་ཅན་གྱི་རྒྱུད་ཀྱི་བདེན་འཛིན་གྱི་ཆོས་ཉིད་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་དེར་ཐལ། དེའི་
བསྒོམ་བྱའི་གཙོ་བོ་ཡིན་པའི་ཕྱིར། ཁ་ཅིག་གིས། བྱང་ཆུབ་སེམས་དཔའི་རྒྱུད་
ཀྱི་ཆོས་ཉིད་གང་ཞིག ཐེག་ཆེན་སྒྲུབ་པའི་རྟེན་གཞི་བྱེད་པ་དེ། དེའི་མཚན་
ཉིད། ཟེར་ན། བྱང་ཆུབ་སེམས་དཔའི་རྒྱུད་ཀྱི་བདེན་འཛིན་གྱི་ཆོས་ཉིད་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་སྔར་བཞིན་
ནོ༑ ༑ཁ་ཅིག་གིས། བྱང་ཆུབ་སེམས་དཔའི་རྒྱུད་ཀྱི་ཆོས་ཉིད་གང་ཞིག རང་
རྒྱུད་ཀྱི་ཐེག་ཆེན་སྒྲུབ་པའི་རྟེན་གཞི་བྱེད་པ་དེ། སྐབས་འདིར་དངོས་སུ་བསྟན་
པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་མཚན་ཉིད། ཟེར་ན།
310



ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་
ཆད་མེད་ལམ་པའི་རྒྱུད་ཀྱི་ཆོས་ཉིད་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། རང་རྒྱུད་ཀྱི་ཐེག་ཆེན་སྒྲུབ་
པའི་བསྒོམ་བྱའི་གཙོ་བོ་ཡིན་པའི་ཕྱིར་ཏེ། རང་རྒྱུད་ཀྱི་ཐེག་ཆེན་མཐོང་ལམ་
བར་ཆད་མེད་ལམ་གྱི་བསྒོམ་བྱའི་གཙོ་བོ་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། དང་པོ་ཉིད་ནས་ཐེག་ཆེན་དུ་རིགས་ངེས་པའི་ཐེག་ཆེན་སྒྲུབ་པའི་
རྟེན་རང་བཞིན་གནས་རིགས་ཡིན་པར་ཐལ། འདོད་པའི་ཕྱིར། ཁ་ཅིག་གིས།
རང་གི་ཐོབ་བྱར་གྱུར་བའི་བྱང་ཆུབ་ཏུ་འགྱུར་རུང་དེ། རིགས་ཀྱི་མཚན་ཉིད།
རང་གི་ཐོབ་བྱར་གྱུར་བའི་ཐེག་ཆེན་གྱི་བྱང་ཆུབ་ཏུ་འགྱུར་རུང་དེ། ཐེག་ཆེན་
གྱི་རིགས་ཀྱི་མཚན་ཉིད། དེ་ཐེག་དམན་གཉིས་ལ་རིགས་འགྲེ། རང་གི་ཐོབ་
བྱར་གྱུར་བའི་ཐེག་དམན་གྱི་བྱང་ཆུབ་ཏུ་འགྱུར་རུང་དེ། ཐེག་དམན་གྱི་རིགས་
ཀྱི་མཚན་ཉིད། དེ་ལ་དབྱེ་ན། ཐེག་དམན་གྱི་ངེས་བའི་རིགས་དང་། ཐེག་
དམན་གྱི་མ་ངེས་པའི་རིགས་གཉིས་ལས། རིགས་གང་ཞིག ཐེག་པ་གཞན་
གྱིས་བར་མ་ཆོད་པར་ཐེག་དམན་གྱི་བྱང་ཆུབ་ཏུ་འགྱུར་བར་ངེས་པ་དེ། དང་
པོའི་མཚན་ཉིད། ཐེག་དམན་གྱི་རིགས་ཡང་ཡིན། ཐེག་པ་གཞན་གྱིས་བར་
མ་ཆོད་པར་ཐེག་དམན་གྱི་བྱང་ཆུབ་ཏུ་འགྱུར་བར་མ་ངེས་པ་ཡང་ཡིན་པའི་གཞི་
མཐུན་པ་དེ། གཉིས་པའི་མཚན་ཉིད། ཐེག་ཆེན་གྱི་རིགས་དང་། ཐེག་དམན་
གྱི་རིགས་གཉིས་འགལ་ཟེར་ན། རང་བཞིན་གནས་རིགས་ཆོས་ཅན། མཚན་
31



ཉིད་དེར་ཐལ། ཐེག་ཆེན་གྱི་རིགས་ཡིན་པའི་ཕྱིར། འདོད་ན། ངོ་བོ་ཉིད་སྐུ་
དེ་ཐེག་ཆེན་གྱི་བྱང་ཆུབ་ཡིན་པར་ཐལ། འདོད་པའི་ཕྱིར། འདོད་ན། དེ་
བྱང་ཆུབ་ཆེན་པོ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
ཟད་མི་སྐྱེ་ཤེས་པའི་ཡེ་ཤེས་ཡིན་པར་ཐལ། འདོད་པའི་ཕྱིར། གཞན་ཡང་།
ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་གང་ཟག་ཡིན་
ན༑ ཐེག་དམན་གྱི་རིགས་ཅན་ཡིན་དགོས་པར་ཐལ། དེ་ཡང་ཡིན། ཐེག་
དམན་གྱི་རིགས་ཅན་མ་ཡིན་པ་ཡང་ཡིན་པའི་གཞི་མཐུན་པ་མེད་པའི་ཕྱིར། མ་
གྲུབ་ན། དེ་འདྲའི་ལམ་མ་ཞུགས་ཀྱི་གང་ཟག་ཡོད་པར་ཐལ། མ་གྲུབ་པ་དེའི་
ཕྱིར། འདོད་ན། དེ་འདྲའི་ལམ་མ་ཞུགས་ཀྱི་གང་ཟག་གི་རྒྱུད་ཀྱི་རང་བཞིན་
གནས་རིགས་ཆོས་ཅན། ཐེག་དམན་གྱི་ངེས་པའི་རིགས་ཡིན་པར་ཐལ། མཚན་
ཉིད་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། དེ་འདྲའི་གང་
ཟག་དེ། ཐེག་དམན་གྱི་རིགས་ཅན་ཡིན་པར་ཐལ་ལོ། །གཞན་ཡང་། རྐྱེན་
ཐེག་ཆེན་གྱི་དགེ་བའི་བཤེས་གཉེན་དང་ཕྲད་ནས་དང་པོར་ཐེག་ཆེན་ལམ་དུ་འཇུག་
པར་ངེས། དེ་དང་མ་ཕྲད་ན་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་
པར་ངེས་པའི་བྱང་སེམས་ཚོགས་ལམ་པའི་རྒྱུད་ཀྱི་མཁྱེན་པ་ཆོས་ཅན། ཐེག་
དམན་གྱི་རིགས་མ་ཡིན་པར་ཐལ། ཐེག་ཆེན་གྱི་རིགས་ཡིན་པའི་ཕྱིར་ཏེ། ཐེག་
ཆེན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་
བར་འདོད་མི་ནུས་ཏེ། ཐེག་དམན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར་
312



ཏེ༑ ཆོས་ཅན་དེའི་ཕྱིར། གཞན་ཡང་། ཉན་ཐོས་མཐོང་ལམ་པའི་རྒྱུད་ཀྱི་
མཁྱེན་པ་ཆོས་ཅན། དེར་ཐལ། དེའི་ཕྱིར། དེར་ཐལ། ཐེག་ཆེན་གྱི་བྱང་
ཆུབ་ཏུ་འགྱུར་རུང་ཡོད་པའི་ཕྱིར། མ་གྲུབ་ན། ཉན་ཐོས་མཐོང་ལམ་པ་ཆོས་
ཅན། ཁྱོད་ཀྱི་རྒྱུད་ཀྱི་མཁྱེན་པ་དེ། ཐེག་ཆེན་གྱི་བྱང་ཆུབ་ཏུ་འགྱུར་རུང་ཡིན་
པར་ཐལ། ཁྱོད་སློབ་པ་ཡིན་པའི་ཕྱིར། རྩ་བར་འདོད་ན། དེ་ཐེག་དམན་གྱི་
རིགས་ཡིན་པར་ཐལ། དེ་ཐེག་དམན་གྱི་བྱང་ཆུབ་ཏུ་འགྱུར་རུང་ཡིན་པའི་ཕྱིར།
རྟོགས་སླ། ཁོ་ན་རེ། ཉན་ཐོས་མཐོང་ལམ་པ་དེ་ཐེག་ཆེན་གྱི་རིགས་ཅན་ཡིན་
པར་ཐལ། དེའི་རྒྱུད་ལ་ཐེག་ཆེན་གྱི་རིགས་ཡོད་པའི་ཕྱིར་ན། མ་ཁྱབ། སངས་
རྒྱས་འཕགས་པ་དེ་སེམས་ཅན་ཡིན་པར་ཐལ། དེའི་རྒྱུད་ལ་སེམས་ཡོད་པའི་
ཕྱིར། ཁྱབ་པ་ཁས། གཞན་ཡང་། ཉན་ཐོས་དགྲ་བཅོམ་པའི་རྒྱུད་ལ་ཉན་
ཐོས་ཀྱི་རིགས་ཡོད་པར་ཐལ། དེ་ཉན་ཐོས་ཀྱི་རིགས་ཅན་ཡིན་པའི་ཕྱིར། ཁྱབ་
པ་འགྲིག དེར་ཐལ། དེ་རིགས་ཅན་གསུམ་པོ་གང་རུང་གང་ཞིག དེ་ཕྱི་
མ་གཉིས་པོ་གང་རུང་མ་ཡིན་པའི་ཕྱིར། དང་པོ་དེར་ཐལ། དེ་སེམས་ཅན་
ཡིན་པའི་ཕྱིར། གཉིས་པ་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་ན།
དེའི་རྒྱུད་ལ་ཉན་ཐོས་ཀྱི་བྱང་ཆུབ་ཏུ་འགྱུར་རུང་ཡོད་པར་ཐལ་ལོ། །འདོད་མི་
ནུས་ཏེ། ཁྱོད་ཉན་ཐོས་མི་སློབ་པ་ཡིན་པའི་ཕྱིར། ཁྱབ་སྟེ། ཐེག་ཆེན་མི་སློབ་
པ་ཡིན་ན། ཐེག་ཆེན་གྱི་རིགས་ཅན་མ་ཡིན་པས་ཁྱབ་པའི་ཕྱིར། གཞན་ཡང་།
ཉན་ཐོས་དགྲ་བཅོམ་པའི་རྒྱུད་ལ་ཐེག་ཆེན་གྱི་རིགས་མེད་པར་ཐལ། ཐེག་ཆེན་
313



གྱི་རིགས་དང་ཐེག་དམན་གྱི་རིགས་འགལ་བའི་ཕྱིར། འདོད་ན། ཉན་ཐོས་
དགྲ་བཅོམ་པ་དེ། ཐེག་ཆེན་དུ་རིགས་སད་པ་མེད་པར་ཐལ། འདོད་པའི་ཕྱིར།
འདོད་ན་དེ་ཐེག་ཆེན་ལམ་དུ་འཇུག་པ་མེད་པར་ཐལ་ལོ། །ཁོ་ན་རེ། རིགས་
ཡིན་ན། ཐེག་ཆེན་གྱི་རིགས་ཡིན་དགོས་པར་ཐལ་ལོ། །ཟེར་ན། མ་ཁྱབ།
ཁ་ཅིག་གིས། སེམས་ཅན་ཡིན་ན། ཐེག་ཆེན་གྱི་རིགས་ཅན་ཡིན་པས་ཁྱབ་
ཟེར་ན། བཀའ་དང་པོ་བདེན་བཞིའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་
ཆོས་ཅན། དེར་ཐལ། དེའི་ཕྱིར། འདོད་ན། དེའི་ཆེད་དུ་བྱ་བའི་གདུལ་བྱ་
ཐེག་ཆེན་གྱི་རིགས་ཅན་ཡོད་པར་ཐལ། འདོད་པའི་ཕྱིར། འདོད་ན། བཀའ་
དང་པོ་བདེན་བཞིའི་ཆོས་འཁོར་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་
ཐེག་ཆེན་གྱི་རིགས་ཅན་མེད་པར་ཐལ། ཁྱོད་ཐེག་དམན་ཐུན་མོང་མ་ཡིན་པའི་
མདོ་ཡིན་པའི་ཕྱིར། བྱས་པ་ལ་ཁོ་ན་རེ། དམ་བཅའ་དེར་ཐལ། སེམས་ཅན་
ཡིན་ན། མཐར་ཐུག་ཐེག་ཆེན་གྱི་རིགས་ཅན་ཡིན་དགོས་པའི་ཕྱིར། ཁ་ཅིག་
གིས། འདིར་མ་ཁྱབ་ཟེར། རྟགས་དེར་ཐལ། དེ་ཡིན་ན། མཐར་ཐུགས་
སངས་རྒྱས་ཀྱི་རིགས་ཅན་ཡིན་དགོས་པའི་ཕྱིར་ཏེ། རྣམ་བཤད་ལས། མཐར་
ཐུག་ལ་ལྟོས་ནས་སེམས་ཅན་ཐམས་ཅད་སངས་རྒྱས་ཀྱི་རིགས་ཅན་དུ་ཤེས་པར་
བྱའོ། །ཞེས་གསུངས་པའི་ཕྱིར། ཟེར་ན། མ་ཁྱབ། མཐར་ཐུག་ཐེག་ཆེན་གྱི་
རིགས་ཅན་ཡོད་པར་ཐལ། གོང་གི་མ་ཁྱབ་མཚམས་དང་། དམ་བཅའ་གཉིས་
ཀ་འཐད་པའི་ཕྱིར། འདོད་ན། མཐར་ཐུག་སེམས་ཅན་ཡོད་པར་ཐལ། འདོད་
314



པའི་ཕྱིར། འདོད་ན། མཐར་ཐུག་ཉན་ཐོས་ཡོད་པར་ཐལ། འདོད་པའི་ཕྱིར།
འདོད་ན། མཐར་ཐུག་ཉན་ཐོས་ཀྱི་ཐེག་པ་ཡོད་པར་ཐལ། འདོད་པའི་ཕྱིར།
འདོད་ན། མཐར་ཐུག་ཐེག་པ་གསུམ་དུ་གྲུབ་པར་ཐལ་ལོ། །གཞན་ཡང་། སངས་
རྒྱས་ཀྱི་རིགས་ཅན་ཡིན་ན། ཐེག་ཆེན་གྱི་རིགས་ཅན་ཡིན་དགོས་པར་ཐལ།
སེམས་ཅན་ཐམས་ཅད་ཐེག་ཆེན་གྱི་རིགས་ཅན་ཡིན་པའི་ཕྱིར། རྟགས་ཁས།
འདོད་ན། སངས་རྒྱས་ཀྱི་བཀའ་ཡིན་ན། ཐེག་ཆེན་གྱི་བཀའ་ཡིན་དགོས་པར་
ཐལ། འདོད་པའི་ཕྱིར། འདོད་ན། ཐེག་དམན་ཐུན་མོང་མ་ཡིན་པའི་བཀའ་
མེད་པར་ཐལ་ལོ། །ཁ་ཅིག་གིས། རང་བཞིན་གནས་རིགས་ཡིན་ན། དྲི་མ་
དང་བཅས་པའི་སེམས་ཀྱི་ཆོས་ཉིད་ཡིན་པས་ཁྱབ། ཟེར་ན། བྱང་སེམས་འཕགས་
པའི་རྒྱུད་ཀྱི་ཆོས་ཉིད་ཆོས་ཅན། དེར་ཐལ། དེའི་ཕྱིར་མ་གྲུབ་ན། དེ་ཆོས་
ཅན། དེར་ཐལ། ཁྱོད་སེམས་ཅན་གྱི་རྒྱུད་ཀྱི་ཆོས་ཉིད་གང་ཞིག ངོ་བོ་ཉིད་
སྐུར་འགྱུར་རུང་ཡིན་པའི་ཕྱིར། འདོད་ན། བྱང་སེམས་འཕགས་པ་དེ། དྲི་
མ་དང་བཅས་པའི་སེམས་ཅན་ཡིན་པར་ཐལ། འདོད་པའི་ཕྱིར། རོང་ཊིཀ་
པ་ན་རེ། རང་བཞིན་གནས་རིགས་ལ་དབྱེ་ན། འདུས་བྱས་ཀྱི་རང་བཞིན་གནས་
རིགས་དང་། འདུས་མ་བྱས་ཀྱི་རང་བཞིན་གནས་རིགས་གཉིས་སུ་ཡོད་ཅིང་།
དྲི་མ་དང་བཅས་པའི་སེམས་གསལ་རིག་དེ། འདུས་བྱས་ཀྱི་རང་བཞིན་གནས་
རིགས་ཡིན་ཏེ། བསྟོད་ཚོགས་ལས། བདེ་ལེགས་སེམས་ལས་སངས་རྒྱས་འབྱུང་།།
རང་སེམས་དེ་ལ་ཕྱག་འཚལ་ལོ། །ཞེས་དང་། རྒྱུད་བླ་མའི་མདོར་བསྟན་ཏུ།
315



རིགས་ཁམས་སྦྲང་རྩི་དང་འདྲ་འདི་གཟིགས་ནས། ཞེས་དང་། དེའི་རྒྱས་བཤད་
དུ༑ དེ་བཞིན་ལུས་ཅན་ལ་ཡོད་ཟག་པ་མེད་པའི་ཤེས་པ་སྦྲང་མའི་རྩི་དང་འདྲ།
ཞེས་གསུངས་པའི་ཕྱིར། ཟེར་ན། དེ་ཆོས་ཅན། ཁྱོད་རང་བཞིན་གནས་རིགས་
མ་ཡིན་པར་ཐལ། ཁྱོད་ལ་རང་བཞིན་གནས་རིགས་ཀྱི་དོན་མ་ཚང་བའི་ཕྱིར་
ཏེ༑ ཁྱོད་རྒྱུ་རྐྱེན་གྱིས་གསར་དུ་བཅོས་པའི་ཕྱིར། རྟགས་གྲུབ་སྟེ། ཉི་སྣང་
ལས། དེ་དག་གིས་ནི་རང་བཞིན་དུ་གནས་པའི་རིགས་ལ་རང་བཞིན་དུ་གནས་
པའི་དོན་བརྗོད་དགོས་སོ། །ཞེས་གསུངས་པའི་ཕྱིར། གཞན་ཡང་། སློབ་
དཔོན་འཕགས་པས་དེ་དག་གིས་ནི་ཞེས་སོགས་གསུངས་པ་དེས་སེམས་ཙམ་པས་
ཟག་མེད་ཡེ་ཤེས་ཀྱི་ས་བོན་དེ། རང་བཞིན་གནས་རིགས་སུ་ཁས་བླངས་པ་དེ་
འགོག་མི་རིགས་པར་ཐལ། སེམས་ཅན་གྱི་རྒྱུད་ཀྱི་ཟག་མེད་ཡེ་ཤེས་ཀྱི་ས་བོན་
ཆོས་ཅན། རང་བཞིན་གནས་རིགས་མ་ཡིན་པར་ཐལ། རྒྱུ་རྐྱེན་གྱིས་གསར་
དུ་བཅོས་པའི་ཕྱིར། ཞེས་པའི་ཐལ་འགྱུར་དེ་ལ་ཁྱབ་པ་མ་བྱུང་པའི་ཕྱིར། མ་
གྲུབ་ན། དྲི་མ་དང་བཅས་པའི་སེམས་གསལ་རིག་ཆོས་ཅན། དེར་ཐལ། དེའི་
ཕྱིར། གཞན་ཡང་། དེ་ཆོས་ཅན། ངོ་བོ་ཉིད་སྐུར་འགྱུར་རུང་ཡིན་པར་ཐལ།
རང་བཞིན་གནས་རིགས་ཡིན་པའི་ཕྱིར། ཁྱབ་སྟེ། རྒྱུད་བླ་མ་ལས། རིགས་
འདི་གཉིས་ལས་སངས་རྒྱས་ཀྱི། །སྐུ་གསུམ་ཐོབ་པར་འདོད་པ་ཡིན། །དང་
པོའི་སྐུ་ནི་དང་པོ་སྟེ། །གཉིས་པ་ཡིས་ནི་ཕྱི་མ་གཉིས། །ཞེས་གསུངས་པའི་
ཕྱིར། འདོད་མི་ནུས་ཏེ། ཡེ་ཤེས་ཆོས་སྐུར་འགྱུར་རུང་ཡིན་པའི་ཕྱིར། མ་
316



གྲུབ་ན། དེར་ཐལ། སངས་རྒྱས་འཕགས་པའི་རྒྱུད་ཀྱི་སེམས་གསལ་རིག་དེ་
ཡེ་ཤེས་ཆོས་སྐུ་ཡིན་པའི་ཕྱིར། ཁོ་ན་རེ། རྒྱུད་བླ་མར་རིགས་ཁམས་སྦྲང་རྩི་
དང་འདྲ་འདི་གཟིགས་ནས། ཞེས་སོགས་མདོར་བསྟན་དང་རྒྱས་བཤད་གཉིས་
ཀྱི་དོན་མ་གྲུབ་པར་ཐལ། དྲི་མ་དང་བཅས་པའི་སེམས་གསལ་རིག་རང་བཞིན་
གནས་རིགས་མ་ཡིན་པའི་ཕྱིར། ཟེར་ན། མ་ཁྱབ་སྟེ། དེ་རང་བཞིན་གནས་
རིགས་ཀྱི་རྟེན་ཆོས་སྒྲུབ་པ་དངོས་བསྟན་གྱི་གཞུང་ཡིན་པའི་ཕྱིར།
རང་ལུགས་ལ་རིགས་ཀྱི་མཚན་ཉིད་དབྱེ་བ་
སོགས་བཤད་པ།
གཉིས་པ་རང་ལུགས་ལ། མཚན་ཉིད། དབྱེ་བ། ས་མཚམས་དང་གསུམ་
ལས། དང་པོ་ནི། སངས་རྒྱས་སུ་འགྱུར་རུང་གང་ཞིག སེམས་ཅན་གྱི་
རྒྱུད་ཀྱིས་བསྡུས་པ་དེ། རིགས་ཀྱི་མཚན་ཉིད། དབྱེ་ན་རྒྱས་འགྱུར་གྱི་རིགས་
དང་། རང་བཞིན་གནས་རིགས་དང་། དེ་གཉིས་གང་རུང་མ་ཡིན་པའི་རིགས་
དང་གསུམ་དུ་ཡོད། སངས་རྒྱས་ཀྱི་རིགས་གང་ཞིག ཤིང་འབྲས་བུ་ཅན་
གྱི་དཔེས་མཚོན་པ་དེ། དང་པོའི་མཚན་ཉིད། དཔེར་ན། སེམས་ཅན་གྱི་རྒྱུད་
ཀྱི་ཡིད་ཀྱི་རྣམ་པར་ཤེས་པ་ལྟ་བུ། དེ་གང་ཞིག གཏེར་ལྟ་བུའི་དཔེས་མཚོན་
པ་དེ། གཉིས་པའི་མཚན་ཉིད་ཡིན་ཏེ། དེ་ལྟར་ཡང་། རྒྱུད་བླ་མ་ལས། གཏེར་
317



དང་འབྲས་བུའི་ཤིང་བཞིན་དུ། །རིགས་དེ་རྣམ་གཉིས་ཤེས་བྱ་སྟེ། །ཐོག་མེད་
རང་བཞིན་གནས་པ་དང་། །ཡང་དག་བླངས་པ་མཆོག་ཉིད་དོ། །ཞེས་གསུངས་
པའི་ཕྱིར། རང་བཞིན་གནས་རིགས་ལ་དབྱེ་ན། སྒྲུབ་པའི་རྟེན་མ་ཡིན་པར་
གྱུར་བའི་རང་བཞིན་གནས་རིགས་དང་། སྒྲུབ་པའི་རྟེན་དུ་གྱུར་བའི་རང་བཞིན་
གནས་རིགས་གཉིས་ལས། དང་པོ་ནི། ལམ་མ་ཞུགས་ཀྱི་གང་ཟག་གི་རྒྱུད་
ཀྱི་ཆོས་ཉིད་ལྟ་བུ། གཉིས་པ་ལ། ཐེག་པ་གསུམ་གྱི་སྒྲུབ་པའི་རྟེན་རང་བཞིན་
གནས་རིགས་གསུམ་ལས། དང་པོ་ནི། ཉན་ཐོས་སློབ་པ་འཕགས་པའི་རྒྱུད་
ཀྱི་ཆོས་ཉིད་ལྟ་བུ། གཉིས་པ་ནི། རང་རྒྱལ་སློབ་པ་འཕགས་པའི་རྒྱུད་ཀྱི་ཆོས་
ཉིད་ལྟ་བུ། གསུམ་པ་ལ། སྐབས་འདིར་དངོས་སུ་མ་བསྟན་པ་དང་། སྐབས་
འདིར་དངོས་སུ་བསྟན་པའི་དེ་གཉིས་ལས། དང་པོ་ནི་བྱང་སེམས་ཚོགས་ལམ་
པའི་རྒྱུད་ཀྱི་ཆོས་ཉིད་ལྟ་བུ། གཉིས་པའི་མཚན་ཉིད་ནི། བྱང་སེམས་ཀྱི་སྦྱོར་
ལམ་ཐོབ་པའི་གང་ཟག་གི་རྒྱུད་ཀྱི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་
གང་ཞིག སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་གཞི་
བྱེད་པ་དེ། སྐབས་འདིར་དངོས་སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་
གནས་རིགས་ཀྱི་མཚན་ཉིད། གསུམ་པ། དེ་གཉིས་གང་རུང་མ་ཡིན་པའི་རིགས་
ནི༑ བྱང་སེམས་འཕགས་པའི་རྒྱུད་ཀྱི་འགོག་བདེན་ལྟ་བུའོ། །གསུམ་པ་ས་
མཚམས་ནི། ལམ་མ་ཞུགས་ནས་རྒྱུན་མཐའི་བར་དུ་ཡོད་དོ། །ཐེག་ཆེན་སྒྲུབ་
པའི་རྟེན་རང་བཞིན་གནས་རིགས་ཀྱི་ས་མཚམས་ནི། ཐེག་ཆེན་གྱི་ཚོགས་ལམ་
318



ནས་རྒྱུན་མཐའི་ཡེ་ཤེས་ཀྱི་བར་དུ་ཡོད། སྐབས་འདིར་དངོས་སུ་བསྟན་པའི་
ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཀྱི་ས་མཚམས། ཐེག་ཆེན་
གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད། གསུམ་པ་རྩོད་པ་སྤོང་བ་ལ།
ཁོ་ན་རེ། བྱང་སེམས་ས་དང་པོ་བའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན།
རང་བཞིན་གནས་རིགས་ཡིན་པར་ཐལ། མཚན་ཉིད་དེའི་ཕྱིར། དང་པོ་སླ།
གཉིས་པ་དེར་ཐལ། གཏེར་ལྟ་བུའི་སེམས་བསྐྱེད་ཡིན་པའི་ཕྱིར་ན། མ་ཁྱབ།
གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་
གྱི་མཐོང་ལམ་བར་ཆད་མེད་ལམ་གྱི་ཆོས་ཉིད་ཆོས་ཅན། སྐབས་འདིར་དངོས་
སུ་བསྟན་པའི་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་པར་ཐལ།
མཚན་ཉིད་དེའི་ཕྱིར། དང་པོ་སླ། གཉིས་པ་དེར་ཐལ། ཐེག་ཆེན་གྱི་མཐོང་
ལམ་བར་ཆད་མེད་ལམ་ཀྱི་རྟེན་གཞི་བྱེད་པ་གང་ཞིག དེ་སྐབས་འདིར་དངོས་
སུ་བསྟན་པའི་ཕྱིར། ཟེར་ན་མ་ཁྱབ།
ཐེག་ཆེན་མཐོང་ལམ་བར་ཆད་མེད་ལམ་གྱིས་
མཐོང་སྤང་སྤོང་ཚུལ་བཤད་པ།
དེའི་འོག་ཏུ་དེ་དག་སྐྱེས་པའི་སྟོབས་ཀྱི། ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་མཐོང་ལམ་
319



བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་། མཐོང་སྤང་རྟོག་པའི་ས་
བོན་འགག་པ་ལ་མངོན་དུ་ཕྱོགས་པ་དུས་མཉམ་པ་ཡིན་ཏེ། ཐེག་ཆེན་གྱི་མཐོང་
ལམ་བར་ཆད་མེད་ལམ་སྐྱེས་པ་དང་། དེ་འགགས་པ་དུས་མཉམ་པའི་ཕྱིར།
དཔེར་ན། རྐུན་པོ་ཕྱིར་ཕྱུང་སྟེ་སྒོ་བཅད་པས་ནང་དུ་མི་འབྱུང་བ་བཞིན་ནོ། །
གཉིས་པ་ལ་གསུམ་ལས། དང་པོ་ལ། ཁ་ཅིག་གིས། ཐེག་ཆེན་གྱི་མཐོང་ལམ་
བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་། མཐོང་སྤང་རྟོག་པ་འགག་
པ་ལ་མངོན་དུ་ཕྱོགས་པ་དུས་མཉམ་ཡིན་ཏེ། ཐེག་ཆེན་གྱི་མཐོང་ལམ་བར་ཆད་
མེད་ལམ་དེ། དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཟེར་ན།
སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་མཆོག་
ཆེན་པོའི་ཡེ་ཤེས་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་འགག་
པ་ལ་མངོན་དུ་ཕྱོགས་པ་ཡིན་པར་ཐལ། དེའི་རྒྱུད་ལ་ཐེག་ཆེན་གྱི་མཐོང་ལམ་
བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་ཡིན་པ་གང་ཞིག དེ་གཉིས་
དུས་མཉམ་པའི་ཕྱིར། གཉིས་པ་དངོས། འདོད་ན། དེའི་རྒྱུད་ལ་བདེན་འཛིན་
མངོན་གྱུར་བ་ཡོད་པར་ཐལ། འདོད་པའི་ཕྱིར། འདོད་ན། དེ་འདྲའི་སྦྱོར་
ལམ་ཆོས་མཆོག་འབྲིང་ལ་གནས་པའི་སེམས་པའི་རྒྱུད་ལ་བདེན་འཛིན་མངོན་
གྱུར་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། འགྲེལ་བར།
རྣམ་པ་ནི་རྣམ་པར་རྟོག་པ་རྣམ་པ་ཐམས་ཅད་དུ་མི་འཐད་པས། ཞེས་གསུངས་
པའི་ཕྱིར། གཞན་ཡང་། སྒྲིབ་པ་དེའི་དངོས་གཉེན་ཡིན་ན། ཁྱོད་སྐྱེ་བ་ལ་
320



་
མངོན་དུ་ཕྱོགས་པ་དང་། སྒྲིབ་པ་དེ་འགག་པ་ལ་མངོན་དུ་ཕྱོགས་པ་དུས་མཉམ་
པས་ཁྱབ་པར་ཐལ། ཁྱོད་ཀྱི་སྦྱོར་བ་དེ་ལ་ཁྱབ་འབྲེལ་ཡོད་པའི་ཕྱིར། འདོད་
ན༑ རྒྱུན་མཐའི་བར་ཆད་མེད་ལམ་སྐད་ཅིག་གཉིས་པ་ཆོས་ཅན། ཁྱོད་སྐྱེ་
བ་ལ་མངོན་དུ་ཕྱོགས་པ་དང་། བདེན་འཛིན་འགག་པ་ལ་མངོན་དུ་ཕྱོགས་པ་
དུས་མཉམ་པར་ཐལ། ཁྱོད་བདེན་འཛིན་གྱི་དངོས་གཉེན་ཡིན་པའི་ཕྱིར། རྟགས་
སླ༑ འདོད་མི་ནུས་ཏེ། དེ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་
ལ་བདེན་འཛིན་མེད་པའི་ཕྱིར། མ་གྲུབ་ན། དག་ས་ལ་གནས་པའི་སེམས་དཔའི་
རྒྱུད་ལ། བདེན་འཛིན་མངོན་འགྱུར་བ་ཡོད་པར་ཐལ། མ་གྲུབ་པ་དེའི་ཕྱིར།
འདོད་མི་ནུས་ཏེ། ས་བརྒྱད་པ་ལ་གནས་པའི་སེམས་དཔའི་རྒྱུད་ལ་བདེན་འཛིན་
མངོན་གྱུར་བ་མེད་པའི་ཕྱིར་ཏེ། ས་བརྒྱད་པའི་ཡེ་ཤེས་དེ། རྗེས་ཐོབ་ཀྱི་གནས་
སྐབས་སུ་ཡང་བདེན་འཛིན་མངོན་འགྱུར་བ་སྐྱེ་བའི་གོ་སྐབས་ཟད་པར་བཅོམ་
པའི་ཡེ་ཤེས་ཡིན་པའི་ཕྱིར་ཏེ། དེ་སྲིད་ཞི་མཉམ་ཉིད་ཀྱི་སྦྱོར་བ་ཡིན་པའི་ཕྱིར་
ཏེ༑ དེ་ས་བརྒྱད་པའི་ཡེ་ཤེས་ཡིན་པའི་ཕྱིར། ཁ་ཅིག་གིས། མཐོང་ལམ་
བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་མཐོང་སྤང་རྟོག་པའི་ས་བོན་
འགག་པ་ལ་མངོན་དུ་ཕྱོགས་པ་དུས་མཉམ་པ་ཡིན་ཏེ། མཐོང་ལམ་བར་ཆད་
མེད་ལམ་སྐྱེས་པ་དང་། མཐོང་སྤང་རྟོག་པའི་ས་བོན་འགག་པ་དུས་མཉམ་པའི་
ཕྱིར། ཟེར་ན། མཐོང་ལམ་བར་ཆད་མེད་ལམ་རང་རྒྱུད་ལ་སྐྱེས་པའི་གང་
ཟག་ཡིན་ན། མཐོང་སྤང་རྟོག་པའི་ས་བོན་རང་རྒྱུད་ལ་འགག་པའི་གང་ཟག་
321



ཡིན་དགོས་པར་ཐལ། སྦྱོར་བ་དེའི་ཕྱིར། འདོད་ན། ཉན་ཐོས་ཀྱི་མཐོང་
ལམ་བར་ཆད་མེད་ལམ་ལ་གནས་པའི་ཉན་ཐོས་ཆོས་ཅན། དེར་ཐལ། དེའི་
ཕྱིར། རྟགས་སླ། འདོད་ན། དེའི་རྒྱུད་ལ་མཐོང་སྤང་རྟོག་པའི་ས་བོན་མེད་
པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་མཐོང་སྤང་ཤེས་
སྒྲིབ་ཡོད་པའི་ཕྱིར་ཏེ། དེས་མཐོང་སྤང་ཤེས་སྒྲིབ་མ་སྤངས་པ་གང་ཞིག དེའི་
རྒྱུད་ལ་ཤེས་སྒྲིབ་ཡོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་
བར་ཆད་མེད་ལམ་སྐྱེས་ན། མཐོང་སྤང་རྟོག་པའི་ས་བོན་འགག་པས་ཁྱབ་པར་
ཐལ། ཁྱོད་རང་གི་རྩ་བའི་སྦྱོར་བ་དེ་འཐད་པའི་ཕྱིར། ཟེར་ན། མ་ཁྱབ། འདོད་
ན༑ ཤེས་བྱ་ཆོས་ཅན། དེར་ཐལ། དེའི་ཕྱིར། ཞེས་ཟེར་ཞིང༌། ཁྱོད་རང་
གི་ལུགས་ལ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་
སྐྱེ་བ་ལ་མངོན་དུ་ཕྱོགས་པ་དང་། དེའི་རྒྱུད་ལ་མཐོང་སྤང་རྟོག་པའི་ས་བོན་འགག་
པ་ལ་མངོན་དུ་ཕྱོགས་པ་དུས་མཉམ་སྟེ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་
ལམ་བར་ཆད་མེད་ལམ་སྐྱེས་པ་དང་། གང་ཟག་དེའི་རྒྱུད་ལ་གཅིག་ཤོས་འགག་
པ་དུས་མཉམ་པའི་ཕྱིར། ཟེར་ན། དུས་དེར་དུ་བ་སྐྱེས་པ་དང་། དུས་དེར་མེ་
འགག་པ་དུས་མཉམ་ལ་སྤྱིར་དུ་བ་སྐྱེས་པ་དང་མེ་འགག་པ་དུས་མི་མཉམ་པའི་
ཁྱད་པར་འཐད་པར་ཐལ། གང་ཟག་དེའི་རྒྱུད་ལ་ཐེག་ཆེན་གྱི་མཐོང་ལམ་བར་
ཆད་མེད་ལམ་སྐྱེས་པ་དང་དེའི་རྒྱུད་ལ་གཅིག་ཤོས་འགག་པ་དུས་མཉམ་ལ། སྤྱིར་
དེ་གཉིས་དུས་མི་མཉམ་པའི་ཁྱད་པར་འཐད་པའི་ཕྱིར། འདོད་ན། དུས་དེར་
322



དུ་བ་སྐྱེས་ན་དུས་དེར་མེ་འགག་པས་ཁྱབ་པར་ཐལ། འདོད་པའི་ཕྱིར། ཁྱབ་
པ་གོང་དུ་འགྲིག འདོད་ན། ད་ལྟར་གྱི་དུས་སུ་མེ་འགག་པར་ཐལ། ད་ལྟར་
གྱི་དུས་སུ་དུ་བ་སྐྱེས་པའི་ཕྱིར། ཁྱབ་པ་ཁས། རྟགས་གསལ་གྲུབ་སྟེ། ད་ལྟར་
གྱི་དུས་སུ་མེ་དུ་གཉིས་དངོས་པོ་ཡིན་པའི་ཕྱིར། གཞན་ཡང་། གང་ཟག་དེའི་
རྒྱུད་ལ་རྒྱུན་མཐའི་བར་ཆད་མེད་ལམ་སྐྱེས་པ་དང་། དེའི་རྒྱུད་ལ་དེའི་ངོས་སྐལ་
གྱི་སྤང་བྱའི་སྒྲིབ་པ་འགག་པ་དུས་མཉམ་ལ། སྤྱིར་དེ་གཉིས་དུས་མི་མཉམ་པའི་
ཁྱད་པར་འཐད་པར་ཐལ། རྟགས་སྔ་མ་དེའི་ཕྱིར། འདོད་ན། གང་ཟག་དེའི་
རྒྱུད་ལ་དེའི་ངོས་སྐལ་གྱི་སྤང་བྱར་གྱུར་བའི་སྒྲིབ་པ་འགག་ན། དེའི་རྒྱུད་ལ་
དེ་སྐྱེས་པས་ཁྱབ་པར་ཐལ། འདོད་པའི་ཕྱིར། ཁྱབ་པ་འགྲིག འདོད་ན།
སངས་རྒྱས་འཕགས་པའི་རྒྱུད་ལ། དེར་ཐལ། དེའི་ཕྱིར། བྱས་པ་ལ་ཁོ་ན་
རེ༑ སྐྱོན་མེད་དེ། དེས་དེ་ཐོབ་མྱོང་པའི་ཕྱིར། ཟེར་ན། གང་ཟག་དེའི་རྒྱུད་
ལ་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་ངོས་སྐལ་གྱི་སྤང་བྱའི་སྒྲིབ་པ་
འགག་ན། དེའི་རྒྱུད་ལ་དེ་སྐྱེས་པས་ཁྱབ་པར་ཐལ། འདོད་པའི་ཕྱིར། ཁྱབ་
པ་འགྲིག འདོད་ན། དམན་ལམ་སྔོན་དུ་མ་སོང་བའི་སངས་རྒྱས་འཕགས་
པའི་རྒྱུད་ལ། དེར་ཐལ། དེའི་ཕྱིར། ཀུན་བཏུས་ལས། འདས་པ་ནི་འགགས་
པའི་ཕྱིར་མ་ཡིན། མ་འོངས་པ་ན་མི་སྐྱེས་པའི་ཕྱིར་མ་ཡིན། ད་ལྟར་བ་ནི་ལམ་
དང་མཉམ་དུ་མི་འཇུག་པའི་ཕྱིར་མ་ཡིན་ནོ། །ཞེས་གསུངས་པའི་དོན་ལ། རོང་
ཊིཀ་པ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་མཐོང་སྤང་རྟོག་



པའི་དངོས་གཉེན་མ་ཡིན་ཏེ། མཐོང་སྤང་རྟོག་པ་འདས་པ་རྣམས་དེའི་དུས་སུ་
འགག དེ་མ་འོངས་པ་རྣམས་དེའི་དུས་སུ་མ་སྐྱེས། དེ་ད་ལྟར་བ་རྣམས་ནི་
དེ་དང་ལྷན་ཅིག་ཏུ་མི་འཇུག་པའི་ཕྱིར། དེ་མཐོང་སྤང་རྟོག་པའི་ས་བོན་གྱི་དངོས་
གཉེན་ཡིན་ཏེ། མཐོང་སྤང་རྟོག་པའི་ས་བོན་དེ་དམིགས་རྣམས་མི་འཛིན་པའི་
ལམ་དང་དུས་མཉམ་དུ་འཇུག་པའི་ཕྱིར། ཟེར་ན། མདོ་ལས། ཉི་མའི་དཀྱིལ་
འཁོར་མངོན་པར་འཆར་བའི་ཚེ། མུན་པའི་གནས་མེད་ཅིང་སྐབས་མེད་དོ།།
ཞེས་གསུངས་པ་མི་འཐད་པར་ཐལ། ཉི་མའི་འོད་ཟེར་གྱིས་ཁྱབ་པར་ནོན་པའི་
གཞི་དེར་དེའི་བསལ་བྱར་གྱུར་བའི་མུན་པ་ཡོད་པའི་ཕྱིར་ཏེ། ཐེག་ཆེན་གྱི་མཐོང་
ལམ་བར་ཆད་མེད་ལམ་པའི་རྒྱུད་ལ་མཐོང་སྤང་རྟོག་པའི་ས་བོན་ཡོད་པའི་ཕྱིར།
རྟགས་ཁས། གཞན་ཡང་། དེའི་རྒྱུད་ལ་མཐོང་སྤང་རྟོག་པའི་ས་བོན་མེད་པར་
ཐལ། དེའི་རྒྱུད་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་སྐྱེས་པ་གང་
ཞིག དེ་སྐྱེས་པ་དང་གཅིག་ཤོས་འགག་པ་དུས་མཉམ་པའི་ཕྱིར་ཏེ། གཉེན་
པོ་སྐྱེས་པ་དང་དེའི་ངོས་སྐལ་གྱི་སྤང་བྱའི་སྒྲིབ་པ་འགག་པ་དུས་མཉམ་པའི་ཕྱིར་
ཏེ༔ དེའི་འགྲེལ་བར། དེའི་འོག་ཏུ་དེ་དག་སྐྱེས་པའི་སྟོབས་ཀྱིས། ཞེས་སོགས་
གསུངས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་
མེད་ལམ་དང་མཐོང་སྤང་རྟོག་པ་གཉིས་དུས་མཉམ་པར་ཐལ། དེ་གཉིས་དངོས་
སུ་ཕྲད་པའི་ཕྱིར། མ་གྲུབ་ན། དེ་གཉིས་དངོས་སུ་གནོད་བྱ་གནོད་བྱེད་མ་ཡིན་
པར་ཐལ། འདོད་པའི་ཕྱིར་ཟེར་ན་མ་ཁྱབ། ས་མྱུག་གཉིས་དུས་མཉམ་པར་
34



ཐལ། དེ་གཉིས་དངོས་སུ་ཕྲད་པའི་ཕྱིར། མ་གྲུབ་ན། དེ་གཉིས་དངོས་རྒྱུ་
དངོས་འབྲས་མ་ཡིན་པར་ཐལ་ལོ། །ཁྱབ་པ་རིམ་བཞིན་སོང་། གཞན་ཡང་།
. སྒྲིབ་པ་དེའི་དངོས་གཉེན་ཡིན་ན། སྒྲིབ་པ་དེ་དང་དངོས་སུ་ཕྲད་པས་ཁྱབ་པར་
ཐལ། དམ་བཅའ་དེའི་ཕྱིར། འདོད་ན། རྒྱུན་མཐའི་བར་ཆད་མེད་ལམ་ཆོས་
ཅན། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྒྲིབ་པ་དང་དངོས་སུ་ཕྲད་པར་ཐལ།
དེའི་དངོས་གཉེན་ཡིན་པའི་ཕྱིར། རྟགས་གྲུབ་སྟེ། དེའི་དངོས་གཉེན་བར་ཆད་
མེད་ལམ་ཡོད་པའི་ཕྱིར་ཏེ། དེ་སྤངས་པའི་གང་ཟག་ཡོད་པའི་ཕྱིར་ཏེ། སངས་
རྒྱས་འཕགས་པ་དེ་དེ་སྤངས་པའི་གང་ཟག་ཡིན་པའི་ཕྱིར་ཏེ། དེ་སྒྲིབ་པ་ཐམས་
ཅད་སྤངས་པའི་གང་ཟག་ཡིན་པའི་ཕྱིར། གཞན་ཡང་། དེ་དེའི་རྒྱུད་ཀྱི་བདེན་
འཛིན་དང་དངོས་སུ་འཕྲད་པ་ཡིན་པར་ཐལ། དེ་དེའི་རྒྱུད་ཀྱི་བདེན་འཛིན་གྱི་
དངོས་གཉེན་བར་ཆད་མེད་ལམ་ཡིན་པའི་ཕྱིར། དེར་ཐལ། དེའི་དངོས་གཉེན་
བར་ཆད་མེད་ལམ་ཅིག་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་
དངོས་གཉེན་བར་ཆད་མེད་ལམ་ཡོད་པར་ཐལ། ཁྱོད་བདེན་འཛིན་ཡིན་པའི་
ཕྱིར། གཞན་ཡང་མཐོང་སྤང་རྟོག་པའི་དངོས་གཉེན་བར་ཆད་མེད་ལམ་མེད་
པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ཡང་དེ་མ་ཡིན། ཐེག་
ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་དེ་ཡང་དེ་མ་ཡིན་པའི་ཕྱིར། དང་
པོ་དངོས། གཉིས་པ་མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་
པས་མཐོང་སྤང་རྟོག་པ་སྤངས་པར་ཐལ། མ་གྲུབ་པ་དེའི་ཕྱིར། འདོད་ན། མཐོང་
325



སྤང་རྟོག་པ་དེ་མཐོང་སྤང་མ་ཡིན་པར་ཐལ་ལོ། །ཁ་ཅིག་གིས། ཐེག་ཆེན་གྱི་
མཐོང་ལམ་བར་ཆད་མེད་ལམ་སྐྱེས་པ་དང་མཐོང་སྤང་རྟོག་པའི་ས་བོན་འགགས་
པ་དུས་མཉམ་ཞིང་། དེ་སྐྱེས་པ་དང་མཐོང་སྤང་རྟོག་པ་འགག་པ་ཡང་དུས་མཉམ་
ཟེར་ན་མཐོང་སྤང་རྟོག་པ་འགག་པ་དང་མཐོང་སྤང་རྟོག་པའི་ས་བོན་འགག་པ་
དུས་མཉམ་པར་ཐལ། དམ་བཅའ་དེའི་ཕྱིར། འདོད་ན། མཐོང་སྤང་རྟོག་པ་
དང་མཐོང་སྤང་རྟོག་པའི་ས་བོན་གཉིས་དུས་མཉམ་པར་ཐལ་ལོ། །འདོད་མི་
ནུས་ཏེ། བདག་མེད་ཡིན་པའི་ཕྱིར། ཁ་ཅིག་གིས། མཐོང་སྤང་རྟོག་པའི་ས་
བོན་དེ་མཐོང་སྤང་རྟོག་པའི་རྒྱུ་ཡིན་ཟེར་ན། མི་འཐད་དེ། དང་པོར་མཐོང་
སྤང་རྟོག་པ་འགག དེ་རྗེས་མཐོང་སྤང་རྟོག་པའི་ས་བོན་འགག་པའི་ཕྱིར་ཏེ།
སྟོང་ཉིད་ལ་རྩེ་གཅིག་དུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་མཆོག་
ཆེན་པོའི་ཡེ་ཤེས་ལ་གནས་པའི་སེམས་དཔའི་རྒྱུད་ལ་མཐོང་སྤང་རྟོག་པ་འགག
དེའི་རྒྱུད་ལ་མཐོང་སྤང་རྟོག་པའི་ས་བོན་ཡོད་པའི་ཕྱིར། དང་པོ་གྲུབ་སྟེ། དེའི་
རྒྱུད་ལ་མཐོང་སྤང་རྟོག་པ་མེད་པའི་ཕྱིར་ཏེ། དེའི་རྒྱུད་ལ་བདེན་འཛིན་མེད་
པའི་ཕྱིར། གཉིས་པ་གྲུབ་སྟེ། དེའི་རྒྱུད་ལ་མཐོང་སྤང་རྟོག་པའི་ས་བོན་འགག་
བཞིན་པ་ཡིན་པའི་ཕྱིར་ཏེ། དེའི་རྒྱུད་ལ་མཐོང་སྤང་རྟོག་པའི་ས་བོན་འགག་
པ་ལ་མངོན་དུ་ཕྱོགས་པ་ཡིན་པའི་ཕྱིར་ཏེ། དེའི་རྒྱུད་ལ་ཐེག་ཆེན་གྱི་མཐོང་ལམ་
བར་ཆད་མེད་ལམ་སྐྱེས་པ་ལ་མངོན་དུ་ཕྱོགས་པ་གང་ཞིག དེ་སྐྱེ་བ་ལ་མངོན་
དུ་ཕྱོགས་པ་དང་གཅིག་ཤོས་འགག་པ་ལ་མངོན་དུ་ཕྱོགས་པ་དུས་མཉམ་པའི་ཕྱིར།
36



བྱས་པ་ལ་ཁོ་ན་རེ། དམ་བཅའ་འཐད་པར་ཐལ། ནས་མྱུག་གི་ས་བོན་ནས་
མྱུག་གི་རྒྱུ་ཡིན་པའི་ཕྱིར། ཟེར་ན། མ་ཁྱབ།
རང་ལུགས་ལ་དེའི་མཐོང་སྤང་སྤོང་ཚུལ་བཤད་པ།
གཉིས་པ་རང་གི་ལུགས་ལ། བཤད་བྱའི་ལུང་འགོད་པ་དང་། ལུང་གི་དོན་
བཤད་པ་གཉིས། དང་པོ་ནི། ཀུན་བཏུས་ལས། གང་ཞིག་གང་ལས་སྤོང་ཞེ་
ན༑ འདས་པ་ནི་འགག་པའི་ཕྱིར་མ་ཡིན། མ་འོངས་པ་ནི་མ་བྱུང་བའི་ཕྱིར་
མ་ཡིན། ད་ལྟར་བྱུང་བ་ནི་ལམ་དང་དུས་མཉམ་དུ་མི་འཇུག་པའི་ཕྱིར་མ་ཡིན་
ནོ༑ འོན་ཀྱང་ཉོན་མོངས་པའི་གནས་ངན་ལེན་གང་ཡིན་པ་དེ་ལས་སྤོང་ངོ༌།།
གནས་ངན་ལེན་གྱི་རྣམ་པ་གང་གི་གཉེན་པོའི་རྣམ་པ་འབྱུང་བ་དང་གནས་ངན་
ལེན་གྱི་རྣམ་པ་དེ་འགག་པ་ནི་མཉམ་པས་མཉམ་པ་སྟེ། སྣང་བ་དང་མུན་པ་འབྱུང་
བ་དང་འགག་པ་བཞིན་ནོ། །ཞེས་གསུངས་པའི་ཕྱིར། གཉིས་པ་དེའི་དོན་བཤད་
པ་ལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤང་རྟོག་པ་
རང་དུས་ན་འདས་པ་རྣམས་བུམ་པ་ཐོ་བས་བཅོམ་པའི་ཚུལ་གྱིས་སྤོང་བ་མ་ཡིན་
ཏེ༑ དེ་དེའི་དུས་སུ་འགགས་པའི་ཕྱིར། དེས་རང་དུས་ན་མཐོང་སྤང་རྟོག་པ་
མ་འོངས་པ་རྣམས། མདུན་ནས་ཕུལ་བའི་ཚུལ་གྱིས་སྤོང་བ་མ་ཡིན་ཏེ། དེ་
དེའི་དུས་སུ་མ་སྐྱེས་པའི་ཕྱིར། དེས་དེ་ད་ལྟར་བ་རྣམས་མཛོ་སྤྲེལ་གཡང་ལ་
327



ལྟུང་བའི་ཚུལ་གྱིས་སྤོང་བ་མ་ཡིན་ཏེ། དེ་དེ་དང་ལྷན་ཅིག་མི་འཇུག་པའི་ཕྱིར།
དེས་ན་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་དེ་སྤོང་བའི་ཚུལ་ཡོད་
དེ༑ དེས་དེའི་ས་བོན་ལ་དངོས་སུ་གནོད་པའི་སྒོ་ནས་དེ་སྤོང་བའི་ཕྱིར། དེས་
དེའི་ས་བོན་ལ་དངོས་སུ་གནོད་ཚུལ་ཡང་ཡོད་དེ། དེ་སྐྱེ་བ་མངོན་དུ་ཕྱོགས་པ་
དང༌། མཐོང་སྤང་རྟོག་པའི་ས་བོན་གྱི་རིགས་འདྲ་ཕྱི་མ་འགག་པ་ལ་མངོན་དུ་
ཕྱོགས་པ་དུས་མཉམ་པའི་ཕྱིར། དེ་ཡང་ཡིན་ཏེ། དེ་སྐྱེས་པ་དང་གཅིག་ཤོས་
འགགས་པ་དུས་མཉམ་པའི་ཕྱིར། དཔེར་ན། ཉི་མའི་འོད་ཟེར་ལ་སོགས་པའི་
སྣང་བ་སྐྱེས་པ་དང་། དེའི་བསལ་བྱའི་མུན་པ་འགགས་པ་དུས་མཉམ་པ་བཞིན་
དྲང་དོན་དགོངས་པ་ཅན་དང་ལྡེམ་དགོངས་བཤད་པ།
དེའི་འོག་ཏུ་བསམ་པ་ཇི་ལྟ་བ་བཞིན་དུ། ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས་ལས། དང་པོ་ནི། བྱང་སེམས་ས་བཅུ་པ་བ་
ཆོས་ཅན། གཞན་དོན་གོ་རིམས་སུ་བྱེད་པའི་སྒྲུབ་པ་དང་ལྡན་པ་ཡིན་ཏེ། རྗེས་
ཐོབ་དུ་དྲང་ངེས་ཀྱི་ཆོས་སྣ་ཚོགས་པ་ལ། བརྟེན་ནས་གཞན་དོན་བྱེད་ཚུལ་སངས་
རྒྱས་འཕགས་པ་དང་མཉམ་པ་རྗེས་མཐུན་པ་ཐོབ་པའི་སེམས་དཔའ་ཡིན་པའི་
ཕྱིར། གཉིས་པ་ལ་དགག་བཞག་གཉིས་ལས། དང་པོ་ལ། ཁ་ཅིག་གིས། དྲང་
318



དོན་གྱི་མདོ་ཡིན་ན། དྲང་དོན་དགོངས་པ་ཅན་གྱི་མདོ་ཡིན་པས་ཁྱབ། ཟེར་
ན༑ འདུས་བྱས་མི་རྟག་པར་སྟོན་པའི་མདོ་ཆོས་ཅན། དེར་ཐལ། དེའི་ཕྱིར།
འདོད་ན། དེ་ཆོས་ཅན། རང་གི་བསྟན་དོན་སྒྲ་ཇི་བཞིན་དུ་ཁས་བླང་དུ་མི་རུང་
བར་ཐལ། འདོད་པའི་ཕྱིར། འདོད་ན། དུས་བྱས་མི་རྟག་པ་མ་ཡིན་པར་
ཐལ་ལོ། །ཁ་ཅིག་གིས། དྲང་དོན་དགོངས་པ་ཅན་གྱི་མདོ་དང་། ལྡེམ་དགོངས་
ཀྱི་མདོ་འགལ་ཟེར་ན། དགོངས་གཞི་གཙོ་བོར་གྱུར་བའི་མདོ་དང་། དགོངས་
པ་གཙོ་བོར་གྱུར་བའི་མདོ་གཉིས་འགལ་བར་ཐལ། དམ་བཅའ་དེའི་ཕྱིར། འདོད་
མི་ནུས་ཏེ། དྲང་དོན་དགོངས་པ་ཅན་གྱི་མདོ་ཡིན་ན། དགོངས་གཞི་གཙོ་བོར་
གྱུར་བའི་མདོ་དང་། དགོངས་པ་གཙོ་བོར་གྱུར་བའི་མདོ་གཉིས་ཀ་ཡིན་དགོས་
པའི་ཕྱིར། རྟགས་འབུད།
རང་ལུགས་ལ་དེའི་དོན་བཤད་པ།
གཉིས་པ་རང་གི་ལུགས་ལ། རང་གི་བསྟན་དོན་སྒྲ་ཇི་གཞིན་དུ་ཁས་བླང་དུ་
རུང་བ་ཡང་ཡིན། དོན་དམ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་
སྟོན་པའི་མདོ་ཡང་ཡིན་པའི་གཞི་མཐུན་པར་གྱུར་བའི་མདོ་དེ་ངེས་དོན་གྱི་མདོའི་
མཚན་ཉིད། རང་གི་བསྟན་དོན་སྒྲ་ཇི་གཞིན་དུ་ཁས་བླང་དུ་མི་རུང་བའི་མདོ་
དང་། ཀུན་རྫོབ་བདེན་པ་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་
329



མདོ་གང་རུང་དེ། དྲང་དོན་གྱི་མདོའི་མཚན་ཉིད། རང་གི་བསྟན་དོན་སྒྲ་ཇི་
བཞིན་དུ་ཁས་བླང་དུ་མི་རུང་བའི་མདོ་གང་ཞིག དགོངས་གཞི་གཙོ་བོར་
གྱུར་བའི་མདོ་དེ། དགོངས་པ་ཅན་གྱི་མདོའི་མཚན་ཉིད། དེ་གང་ཞིག དགོངས་
པ་གཙོ་བོར་གྱུར་བའི་མདོ་དེ། ལྡེམ་དགོངས་ཀྱི་མདོའི་མཚན་ཉིད། དེ་གཉིས་
ཡིན་ཁྱབ་མཉམ་ཡིན་ནོ། །ཇི་ལྟར་ཉན་ཐོས་ཀྱི་ཐེག་པ་ལ་སོགས་པ། ཞེས་སོགས་
ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། འཇུག་
པའི་རྟེན་ལ་རིགས་ཞེས་བྱ། །ཞེས་པའི་སྐབས་སུ་བྱང་སེམས་བཅུ་གསུམ་གྱི་
སེམས་ཀྱི་ཆོས་ཉིད་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་སུ་བཞག་
པ་ལ་ཁོ་ན་རེ། རིགས་ཅན་གསུམ་གྱི་གང་ཟག་ཐམས་ཅད་ཐེག་ཆེན་ལམ་གྱི་
གནས་སྐབས་ཀྱི་རིགས་ལ་གནས་པར་ཐལ་ལོ། །བྱང་སེམས་བཅུ་གསུམ་གྱི་
སེམས་ཀྱི་ཆོས་ཉིད་ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་པ་གང་
ཞིག སེམས་བདེན་སྟོང་རིགས་ཅན་གསུམ་ག་ལ་སྤྱིར་གནས་པའི་ཕྱིར། འདོད་
ན༑ བྱང་སེམས་ཁོ་ན་ཐེག་ཆེན་ལམ་གྱི་གནས་སྐབས་ཀྱི་རིགས་ལ་གནས་པ་
མ་ཡིན་པར་ཐལ་ལོ། །ཟེར་ན། མ་ཁྱབ་སྟེ། སེམས་བདེན་སྟོང་ཙམ་རྒྱུད་ལ་
ལྡན་པས་ཐེག་ཆེན་གྱི་ལམ་གྱི་གནས་སྐབས་ཀྱི་རིགས་ལ་གནས་པར་མི་འཇོག་
པའི་ཕྱིར་ཏེ། ཉན་ཐོས་སློབ་པ་འཕགས་པའི་སེམས་ཀྱི་ཆོས་ཉིད་དེ་ཉན་ཐོས་
ཀྱི་སྒྲུབ་པའི་རྟེན་རང་བཞིན་གནས་རིགས་དང་། རང་རྒྱལ་སློབ་པ་འཕགས་
པའི་སེམས་ཀྱི་ཆོས་ཉིད་དེ། རང་རྒྱལ་གྱི་སྒྲུབ་པའི་རྟེན་རང་བཞིན་གནས་རིགས་
330



དང་བྱང་སེམས་འཕགས་པའི་རྒྱུད་ཀྱི་སེམས་ཀྱི་ཆོས་ཉིད་དེ། ཐེག་ཆེན་གྱི་སྒྲུབ་
པའི་རྟེན་རང་བཞིན་གནས་རིགས་ཡིན་པའི་ཕྱིར། གཉིས་པ་ལ་གཉིས་ལས། དང་
པོ་ལ། ཁ་ཅིག་གིས། འཕགས་སེང་གཉིས་དབུ་མ་ཐལ་འགྱུར་བ་ཡིན་ཞིང་།
དེ་གཉིས་ཀྱི་འགྲེལ་བའི་དགོངས་པ་དབུ་མ་ཐལ་འགྱུར་དུ་གནས། འཕགས་པ་
ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ། ཟེར་ན། སློབ་དཔོན་སེང་
གེ་བཟང་པོ་ཆོས་ཅན། ཁྱོད་ཀྱིས་ཕྱི་རོལ་གྱི་དོན་ཁས་ལེན་པར་ཐལ། ཁྱོད་
དབུ་མ་ཐལ་འགྱུར་བ་ཡིན་པའི་ཕྱིར། འདོད་མི་ནུས་ཏེ། འགྲེལ་བར། སྔོན་
པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར། འདི་ནི་སེམས་ཙམ་
ཁོ་ན་ཡིན་གྱི། ཕྱིར་རོལ་གྱི་དོན་ནི་མེད་དོ། །ཞེས་གསུངས་པའི་ཕྱིར། གཞན་
ཡང་། དེས་རང་རིག་ཁས་མི་ལེན་པར་ཐལ། དེ་དབུ་མ་ཐལ་འགྱུར་བ་ཡིན་
པའི་ཕྱིར། འདོད་མི་ནུས་ཏེ། དེས་ལྷན་ཅིག་དམིགས་ངེས་ཀྱི་རྟགས་ཡང་དག་
ཁས་ལེན་པའི་ཕྱིར་ཏེ། སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་
ཕྱིར། ཞེས་གསུངས་པའི་ཕྱིར། གཞན་ཡང་ཞི་འཚོ་ཡབ་སྲས་དབུ་མ་ཐལ་
འགྱུར་བ་ཡིན་པར་ཐལ། འཕགས་སེང་གཉིས་དེ་ཡིན་པའི་ཕྱིར། འདོད་ན།
རྣལ་འབྱོར་སྤྱོད་པའི་དབུ་མ་རང་རྒྱུད་པ་ཅིག་མེད་པར་ཐལ། འཕགས་སེང་
གཉིས་ཀྱང་དབུ་མ་ཐལ་འགྱུར་བ་ཡིན། ཞི་འཚོ་ཡབ་སྲས་ཀྱང་དབུ་མ་ཐལ་འགྱུར་
བ་ཡིན་པའི་ཕྱིར། རྟགས་ཁས། གཞན་ཡང་། བདེན་འཛིན་གྱིས་བཅིང་པའི་
གཞི་ཤེས་མེད་པར་ཐལ། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་
331



པས་ཁྱབ་པའི་ཕྱིར། རྟགས་ཁས། འདོད་ན། མི་མཐུན་ཕྱོགས་ཀྱི་གཞི་ཤེས་
མེད་པར་ཐལ། འདོད་པའི་ཕྱིར། འདོད་ན། གཞི་ཤེས་མཚོན་བྱེད་ཀྱི་ཆོས་
་ དགུ་མེད་པར་ཐལ། འདོད་པའི་ཕྱིར། འདོད་ན། དོན་བདུན་ཅུ་མེད་པར་
ཐལ་ལོ། །གཞན་ཡང་། གཟུགས་འཛིན་རྫས་གཞན་གྱིས་སྟོང་པའི་སྟོང་ཉིད་
དོན་དམ་བདེན་པ་ཡིན་པར་ཐལ། གང་ཟག་གི་བདག་མེད་དོན་དམ་བདེན་པ་
ཡིན་པའི་ཕྱིར་ཏེ། སློབ་དཔོན་སེང་གེ་བཟང་པོས་དེ་དོན་དམ་བདེན་པ་ཡིན་པར་
ཁས་ལེན་པའི་ཕྱིར་ཏེ། དེ་དབུ་མ་ཐལ་འགྱུར་བ་ཡིན་པའི་ཕྱིར། གཞན་ཡང་།
འཕགས་པ་ཡིན་ན། སྟོང་ཉིད་རྟོགས་པས་མ་ཁྱབ་པར་ཐལ། འཕགས་པ་དེ་
ལ་སྟོང་ཉིད་རྟོགས་པའི་འཕགས་པ་དང་སྟོང་ཉིད་མ་རྟོགས་པའི་འཕགས་པ་གཉིས་
སུ་ཡོད་པའི་ཕྱིར་ཏེ། རྣམ་བཤད་ལས། ཉན་ཐོས་ལ་ཡང་དེ་ཁོ་ན་ཉིད་རྟོགས་
མ་རྟོགས་གཉིས་སུ་དབྱེ་དགོས་པའི་ཕྱིར། ཞེས་གསུངས་པའི་ཕྱིར། གཞན་
ཡང་སྟོང་ཉིད་རྟོགས་པའི་ཐེག་དམན་འཕགས་པ་ཁས་ལེན་པའི་དབུ་མ་པ་ཡིན་
ན༑ དབུ་མ་ཐལ་འགྱུར་བ་ཡིན་དགོས་པར་ཐལ། འཕགས་སེང་གཉིས་དབུ་
མ་ཐལ་འགྱུར་བ་ཡིན་པའི་ཕྱིར། འདོད་མི་ནུས་ཏེ། དེ་ཁས་ལེན་པའི་དབུ་མ་
རང་རྒྱུད་པ་ཡོད་པའི་ཕྱིར་ཏེ། རྣམ་བཤད་ལས། དབུ་མ་ཐལ་འགྱུར་བས་བཞེད་
པ་ལྟར་ཉན་ཐོས་ཀྱི་མཐོང་ལམ་ཐོབ་པ་ལ་ཡང་ངེས་པར་སྟོང་ཉིད་མངོན་སུམ་
དུ་རྟོགས་དགོས་པ་ལྟར་མི་བཞེད་ཀྱང་། ཉན་ཐོས་འཕགས་པས་ཀྱང་སྟོང་ཉིད་
ཀྱི་དོན་མངོན་སུམ་དུ་རྟོགས་པར་བཞེད་པའི་དབུ་མ་རང་རྒྱུད་པ་ནི་ཤིན་ཏུ་མང་
332



ངོ་༑ ༑ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འཕགས་པ་ཡིན་ན།
སྟོང་ཉིད་རྟོགས་པས་ཁྱབ་པར་ཐལ། བདེན་འཛིན་ཉོན་སྒྲིབ་ཡིན་པའི་ཕྱིར་ཏེ།
ཤེས་པ་བདེན་པར་འཛིན་པའི་བདེན་འཛིན་ཉོན་སྒྲིབ་ཡིན་པའི་ཕྱིར་ཏེ། རང་
རྒྱལ་དགྲ་བཅོམ་པས་ཤེས་པ་བདེན་པར་འཛིན་པའི་བདེན་འཛིན་སྤངས་པའི་ཕྱིར་
ཏེ༑ རྣམ་བཤད་ལས། དེ་ལྟར་བྱས་ན། རང་རྒྱལ་ལ་དེ་ཁོ་ན་ཉིད་ཀྱི་དོན་
རྟོགས་པ་གཅིག་ཀྱང་ཡོད་པས་རང་རྒྱལ་ལ་ཤེས་པ་ལ་བདེན་ཞེན་སྤོང་མི་ནུས་
པས་མ་ཁྱབ་བོ། ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། དེ་ནི་ཤེས་པ་
ལ་བདེན་པར་འཛིན་པའི་བདེན་འཛིན་མངོན་གྱུར་བ་རེ་ཞིག་སྤངས་པའི་རང་
རྒྱལ་དགྲ་བཅོམ་པ་ཡོད་པ་ལ་དགོངས་པའི་ཕྱིར། ཁོ་ན་རེ། བདེན་འཛིན་ཉོན་
སྒྲིབ་ཡིན་པར་ཐལ། ཉན་ཐོས་སློབ་པ་འཕགས་པས་བདེན་འཛིན་སྤང་བྱའི་གཙོ་
བོར་བྱེད་པ་གང་ཞིག དེས་བདེན་མེད་བསྒོམ་བྱའི་གཙོ་བོར་བྱས་ནས་བསྒོམ་
པའི་ཕྱིར། དེར་ཐལ། དེས་ཆོས་ཉིད་བསྒོམ་བྱའི་གཙོ་བོར་བྱས་ནས་བསྒོམ་
པའི་ཕྱིར་ཏེ། དེས་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་བསྒོམ་
བྱའི་གཙོ་བོར་བྱས་ནས་བསྒོམ་པའི་ཕྱིར་ཏེ། ཇི་ལྟར་ཉན་ཐོས་ཀྱི་ཐེག་པ་ལ་སོགས་
པ་ཞེས་སོགས་གསུངས་པའི་ཕྱིར། ཟེར་ན། མ་ཁྱབ་སྟེ། ཉན་ཐོས་སློབ་པ་
འཕགས་པས་དེ་ལ་དམིགས་ནས་ལམ་སྒོམ་ཀྱང་། དེ་བསྒོམ་བྱའི་གཙོ་བོར་མི་
བྱེད་པ་ལུང་དེའི་དོན་ཡིན་པའི་ཕྱིར། རོང་ཊིཀ་པ་ན་རེ། ཉན་ཐོས་སློབ་པ་
འཕགས་པའི་རྒྱུད་ཀྱི་སེམས་གང་ཟག་གི་བདག་གིས་སྟོང་བ་དེ་ཉན་ཐོས་ཀྱི་སྒྲུབ་
333



པའི་རྟེན་རང་བཞིན་གནས་རིགས་ཡིན། རང་རྒྱལ་སློབ་པ་འཕགས་པའི་རྒྱུད་
ཀྱི་སེམས་གཟུང་འཛིན་རྫས་གཞན་གྱིས་སྟོང་བའི་སྟོང་ཉིད་དེ་རང་རྒྱལ་གྱི་དེ་
དང་། བྱང་སེམས་འཕགས་པའི་རྒྱུད་ཀྱི་སེམས་བདེན་པས་སྟོང་བ་དེ་ཐེག་ཆེན་
གྱི་སྒྲུབ་པའི་རྟེན་རང་བཞིན་གནས་རིགས་ཡིན། ཟེར་ན། དང་པོ་ལ་ཉན་ཐོས་
ཀྱི་རྒྱུད་ཀྱི་དེ་ཆོས་ཅན། ཁྱོད་རང་བཞིན་གནས་རིགས་ཡིན་པར་ཐལ། ཁྱོད་
ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ཡིན་པའི་ཕྱིར། འདོད་ན།
དེ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན།
གང་ཟག་གི་བདག་མེད་དོན་དམ་བདེན་པ་ཡིན་པར་ཐལ། འདོད་པའི་ཕྱིར། དེས་
གཉིས་པ་ལ་རིགས་འགྲེའོ། །ཡང་ཁོ་ན་རེ། ཉན་ཐོས་སློབ་པ་འཕགས་པའི་
སེམས་བདེན་སྟོང་དེ་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ཡིན།
དེས་གཞན་གཉིས་ལ་རིགས་འགྲེའོ། །ཟེར་ན། དེ་ལ་ཁ་ཅིག་གིས། དང་པོ་དེ་
ཆོས་ཅན། སངས་རྒྱས་འཕགས་པའི་རྒྱུད་ལ་ཁྱོད་མེད་པར་ཐལ། ཁྱོད་རང་
བཞིན་གནས་རིགས་ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་
ལ་ཉན་ཐོས་སློབ་པ་འཕགས་པའི་སེམས་བདེན་སྟོང་ཡོད་པར་ཐལ། དེའི་རྒྱུད་
ལ་དེ་བདེན་གྲུབ་མེད་པའི་ཕྱིར། ཞེས་ཟེར། ཁ་ཅིག་གིས། ཉན་ཐོས་ཀྱི་སེམས་
ཀྱི་ཆོས་ཉིད་ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་རིགས་ཡིན། དེས་གཞན་
གཉིས་ལ་རིགས་འགྲེའོ། །ཟེར་ན། དང་པོ་དེ་ཆོས་ཅན། ཁྱོད་ཉན་ཐོས་དགྲ་
བཅོམ་པའི་རྒྱུད་ལ་མེད་པར་ཐལ། ཉན་ཐོས་ཀྱི་སྒྲུབ་པའི་རྟེན་རང་བཞིན་གནས་
334



རིགས་ཡིན་པའི་ཕྱིར། ཁ་ཅིག་གིས། རིགས་རྩ་འགྲེལ་ཐལ་འགྱུར་བའི་གཞུང་
ཡིན་པའི་ཕྱིར། དབུ་མ་རང་རྒྱུད་པས་སྟོང་ཉིད་རྟོགས་པའི་ཐེག་དམན་འཕགས་
པ་མེད་པར་ཁས་ལེན་ཟེར་ན། མི་འཐད་དེ། སྟོང་ཉིད་རྟོགས་པའི་ཐེག་དམན་
འཕགས་པ་ཡོད་པའི་ཕྱིར། དེར་ཐལ། སྟོང་ཉིད་རྟོགས་པའི་བྱང་སེམས་ཚོགས་
ལམ་པས་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པ་ཡོད་པའི་ཕྱིར་ཏེ།
དེ་ཉན་ཐོས་ལམ་དུ་འཇུག་པ་ཡོད་པའི་ཕྱིར། གཞན་ཡང་། རྣམ་བཤད་ལས།
ཐེག་པ་དམན་པར་རིགས་ངེས་པ་ཡིན་ཡང་། རིམ་པ་དང་པོས་རྒྱུད་སྨིན་པར་
བྱས་ནས་རིམ་པ་གཉིས་པས་སྲིད་པ་ལས་གྲོལ་བར་བྱེད་དོ། །ཞེས་གསུངས་
པ་མི་འཐད་པར་ཐལ། སྟོང་ཉིད་རྟོགས་པའི་ཐིག་དམན་འཕགས་པ་མེད་པའི་
ཕྱིར། གཞན་ཡང་། རང་སངས་རྒྱས་ལ་སྟོང་པ་ཉིད་ཀྱི་དོན་རྟོགས་པ་ཅིག་
ཀྱང་སྲིད་པར་བཞེད་པ་ཡང་སྔར་བཤད་ཟིན་ཏོ། །ཞེས་གསུངས་པ་མི་འཐད་
པར་ཐལ། སྟོང་ཉིད་རྟོགས་པའི་ཐེག་དམན་འཕགས་པ་མེད་པའི་ཕྱིར། ཁ་
ཅིག་གིས། རིགས་རྩ་འགྲེལ་དབུ་མ་རང་རྒྱུད་པའི་གཞུང་ཡིན་ཞིང་། འཕགས་
པ་ཡིན་ན་སྟོང་ཉིད་རྟོགས་པས་ཁྱབ་ཟེར་ན། རྣམ་བཤད་ལས། ཉན་ཐོས་ལ་
ཡང་དེ་ཁོ་ན་ཉིད་རྟོགས་མ་རྟོགས་གཉིས་སུ་དབྱེད་དགོས་པའི་ཕྱིར། ཞེས་གསུངས་
པ་མི་འཐད་པར་ཐལ། ཉན་ཐོས་འཕགས་པ་ཡིན་ན། སྟོང་ཉིད་རྟོགས་པས་
ཁྱབ་པའི་ཕྱིར། གཞན་ཡང་། གཟུང་དོན་རྟོག་པ་སྤོང་ཕྱིར་དང་། །ཞེས་སོགས་
དང་། དེ་ནི་མཚན་མར་དམིགས་སྒོ་ནས། །ཞེས་སོགས་ཀྱི་གཞུང་འདི་སྒྲ་ཇི་
335



བཞིན་པ་མ་ཡིན་པར་ཐལ། སྟོང་ཉིད་མ་རྟོགས་པའི་ཐེག་དམན་འཕགས་པ་མེད་
པའི་ཕྱིར། གཞན་ཡང་། འགྲེལ་བར། ཕྱི་རོལ་བ་དང་གཅིག་ཤོས་ཀྱི་འདོད་
ཆགས་དང་བྲལ་བ་ལ་སོགས་པ་ཆོས་ཐམས་ཅད་བདེན་པར་མེད་པར་གོམས་པར་
མ་བྱས་པ་རྣམས་ཀྱིས་ཐོས་པ་ལས་བྱུང་བ་ལ་སོགས་པའི་ཤེས་པའི་རིམ་གྱིས་མ་
མྱངས་ཏེ། ཞེས་གསུངས་པ་མི་འཐད་པར་ཐལ། ཐེག་དམན་འཕགས་པ་ཡིན་
ན༑ སྟོང་ཉིད་རྟོགས་པས་ཁྱབ་པའི་ཕྱིར། བྱས་པ་ལ་ཁོ་ན་རེ། འཕགས་པ་
ཡིན་ན། སྟོང་ཉིད་རྟོགས་པས་ཁྱབ་པར་ཐལ། རྡོ་རྗེ་གཅོད་པ་ལས། འཕགས་
པའི་གང་ཟག་ཐམས་ཅད་ནི་འདུས་མ་བྱས་ཀྱིས་རབ་ཏུ་ཕྱེ་བའི་སླད་དུའོ། །ཞེས་
གསུངས་པའི་ཕྱིར་ཟེར་ན། མ་ཁྱབ། གཞན་ཡང་། དེ་ཁྱབ་པར་ཐལ། ཉི་ཁྲི་
སྣང་བ་དང༌། རྒྱན་སྣང་གཉིས་ཀར་ཆོས་དབྱིངས་ཐེག་པ་གསུམ་གྱི་རིགས་སུ་
འཇོག་པའི་ཤེས་བྱེད་དུ་རྡོ་རྗེ་གཅོད་པའི་ལུང་དེ་དྲངས་ནས་བཤད་པའི་ཕྱིར། ཟེར་
ན༑ མ་ཁྱབ་སྟེ། དེ་ཐེག་པ་གསུམ་གྱི་འཕགས་པའི་གང་ཟག་ཐམས་ཅད་ཀྱིས་
སྟོང་ཉིད་མངོན་སུམ་དུ་རྟོགས་པ་ལ་དགོངས་པའི་ཕྱིར། ཐེག་པ་གསུམ་གྱི་འཕགས་
པའི་གང་ཟག་ཐམས་ཅད་ཀྱིས་སྟོང་ཉིད་མངོན་སུམ་དུ་རྟོགས་པ་ཡིན་ཏེ། ཉན་
ཐོས་འཕགས་པས་ཀྱང་སྟོང་ཉིད་མངོན་སུམ་དུ་རྟོགས། རང་རྒྱལ་འཕགས་པས་
ཀྱང་དེ་མངོན་སུམ་དུ་རྟོགས། ཐེག་ཆེན་འཕགས་པས་ཀྱང་དེ་མངོན་སུམ་དུ་
རྟོགས་པའི་ཕྱིར། བྱས་པ་ལ་ཁོ་ན་རེ། འཕགས་པའི་གང་ཟག་ཡིན་ན། སྟོང་
ཉིད་མངོན་སུམ་དུ་རྟོགས་པས་ཁྱབ་པར་ཐལ། འཕགས་པའི་གང་ཟག་ཐམས་
356



ཅད་ཀྱིས་དེ་མངོན་སུམ་དུ་རྟོགས་པའི་ཕྱིར། ཟེར་ན་མ་ཁྱབ་སྟེ། འཕགས་པ་
ཡིན་ན། བསམ་གཏན་གྱི་དངོས་གཞི་སྙོམས་འཇུག་རྒྱུད་ལ་ལྡན་པས་ཁྱབ་པར་
ཐལ། འཕགས་པའི་གང་ཟག་ཐམས་ཅད་ཀྱི་རྒྱུད་ལ་བསམ་གཏན་གྱི་དངོས་གཞི་
སྙོམས་འཇུག་ཡོད་པའི་ཕྱིར། ཁྱབ་པ་ཁས། དེར་ཐལ། འཕགས་པའི་གང་
ཟག་ཐམས་ཅད་ཀྱི་རྒྱུད་ལ་འབྱུང་བའི་བསམ་གཏན་བཞི་དང་། ཞེས་གསུངས་
པའི་ཕྱིར། རྩ་བར་འདོད་ན། རྒྱུན་ཞུགས་ཆོས་ཅན། དེར་ཐལ། དེའི་ཕྱིར།
གཞན་ཡང་། སེམས་ཅན་ཡིན་ན། སྒྲིབ་པ་རྒྱུད་ལྡན་ཡིན་དགོས་པར་ཐལ།
སེམས་ཅན་ཐམས་ཅད་ཀྱི་རྒྱུད་ལ་སྒྲིབ་པ་ཡོད་པའི་ཕྱིར། ཁྱབ་པ་ཁས། འདོད་
ན༑ རྒྱུན་མཐའི་བར་ཆད་མེད་ལམ་པ་ཆོས་ཅན། དེར་ཐལ། དེའི་ཕྱིར། གཞན་
ཡང་། གང་ཟག་གི་བདག་མེད་མངོན་སུམ་དུ་རྟོགས་ན། སྟོང་ཉིད་མངོན་སུམ་
དུ་རྟོགས་པས་ཁྱབ་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་
པའི་གང་ཟག་ཡིན་ན། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་དགོས་
པའི་ཕྱིར་ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་གང་ཟག་ཡིན་
ན༑ འཕགས་པའི་གང་ཟག་ཡིན་པས་ཁྱབ། འཕགས་པའི་གང་ཟག་ཡིན་ན།
སྟོང་ཉིད་མངོན་སུམ་དུ་རྟོགས་པས་ཁྱབ་པའི་ཕྱིར། རྩ་བར་འདོད་ན། ཉན་
ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། རྟགས་
གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར། དེས་ན་རང་ལུགས་ནི། རིགས་
རྩ་འགྲེལ་དང་བཅས་པ་རང་རྒྱུད་པའི་གཞུང་དང་། ཐེག་དམན་འཕགས་པ་ལ་



སྟོང་ཉིད་རྟོགས་པའི་ཐེག་དམན་འཕགས་པ་དང་། སྟོང་ཉིད་མ་རྟོགས་པའི་ཐེག་
དམན་འཕགས་པ་གཉིས་སུ་ཡོད། རིགས་རྩ་འགྲེལ་གྱི་སྐབས་སུ་ཐེག་དམན་
གྱི་ལམ་གྱི་རྣམ་གཞག་གསུངས་པ་དེ་སྟོང་ཉིད་རྟོགས་པའི་ཐེག་དམན་འཕགས་
པའི་དབང་དུ་མཛད་ཅིང་། གཟུང་དོན་རྟོག་པ་སྤོང་ཕྱིར་དང༌། །ཞེས་སོགས་
དང་། དེ་ནི་མཚན་མར་དམིགས་སྒོ་ནས། །ཞེས་སོགས་སུ། ཐེག་དམན་གྱི་
ལམ་གྱི་རྣམ་བཞག་གསུངས་པ་དེ་སྟོང་ཉིད་མ་རྟོགས་པའི་ཐེག་དམན་འཕགས་
པའི་དབང་དུ་མཛད་ནས་གསུངས་པ་ཡིན་ནོ། །
ཐེག་ཆེན་སྒྲུབ་པའི་དམིགས་པ་བཤད་པ།
དམིགས་པ་ཆོས་རྣམས་ཐམས་ཅད་དེ། །ཞེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས་ལས། དང་པོ་ནི། ཆོས་ཐམས་ཅད་ཆོས་
ཅན། ཐེག་ཆེན་སྒྲུབ་པའི་དམིགས་པ་ཡིན་ཏེ། ཐེག་ཆེན་སྒྲུབ་པའི་སྒྲོ་འདོགས་
གཅད་པར་བྱ་བའི་གཞི་ཡིན་པའི་ཕྱིར། གཉིས་པ་ལ་གཉིས་ལས། དང་པོ་ལ།
ཁ་ཅིག་གིས། ལུང་དུ་བསྟན་པ་གང་ཞིག རང་འབྲས་རྣམ་སྨིན་བདེ་བ་འབྱིན་
བྱེད་དེ་དགེ་བའི་མཚན་ཉིད། དེ་གང་ཞིག རང་འབྲས་རྣམ་སྨིན་སྡུག་བསྔལ་
འབྱིན་བྱེད་དེ་མི་དགེ་བའི་མཚན་ཉིད། བླང་དོར་བཏང་སྙོམས་སུ་བཞག་པར་
བྱ་བའི་ཆོས། ལུང་མ་བསྟན་གྱི་མཚན་ཉིད། ཟེར་ན། ཐེག་ཆེན་གྱི་མཐོང་
338



ལམ་བར་ཆད་མེད་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་
དེའི་ཕྱིར། འདོད་ན། རྣམ་སྨིན་གྱི་རྒྱུ་ཡིན་པར་ཐལ་ལོ། །འདོད་མི་ནུས་ཏེ།
ཟག་མེད་ཡིན་པའི་ཕྱིར། ཁྱབ་སྟེ། རྣམ་སྨིན་གྱི་རྒྱུ་དེ་ལ། མི་དགེ་བ་དང་
དགེ་བ་ཟག་བཅས་གཉིས་སུ་གྲངས་ངེས་པའི་ཕྱིར་ཏེ། མཛོད་ལས། རྣམ་སྨིན་
རྒྱུ་ནི་མི་དགེ་དང་། །དགེ་བ་ཟག་བཅས་རྣམས་ཁོ་ནའོ། །ཞེས་གསུངས་པའི་
ཕྱིར། གཞན་ཡང་། རང་གི་སྐད་ཅིག་གཉིས་པར་གཉེན་པོ་སྟོབས་བཞིའི་བཤགས་
པས་འདགས་པར་ངེས་པའི་སྲོག་གཅོད་ཀྱི་ལས་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་མི་ནུས་ཏེ།
ཆོས་ཅན་དེའི་ཕྱིར། གཞན་ཡང་། ཁམས་གོང་གི་སས་བསྡུས་ཀྱི་འཇིག་ལྟ་
ཆོས་ཅན། མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར་ཏེ། ཁམས་
གོང་གི་སས་བསྡུས་ཀྱི་ཉོན་མོངས་ཡིན་པའི་ཕྱིར། ཁྱབ་སྟེ། མཛོད་ལས། གོང་
མ་ཐམས་ཅད་ལུང་མ་བསྟན། །ཅེས་གསུངས་པའི་ཕྱིར། རྩ་བར་འདོད་མི་
ནུས་ཏེ། སྤང་བྱ་ཡིན་པའི་ཕྱིར་ཏེ། སྒྲིབ་པ་ཡིན་པའི་ཕྱིར། བྱས་པ་ལ་ཁོ་ན་
རེ༑ རྣམ་སྨིན་གྱི་འབྲས་བུ་ཡིན་ན། ལུང་མ་བསྟན་ཡིན་དགོས་པར་ཐལ། རྣམ་
སྨིན་ལུང་དུ་མ་བསྟན་ཆོས། །ཞེས་གསུངས་པའི་ཕྱིར། ཁྱབ་སྟེ། རྣམ་སྨིན་
རྒྱུ་ནི་མི་དགེ་དང་། །དགེ་བ་ཟག་བཅས་རྣམས་ཁོ་ན། །ཞེས་གསུངས་ན། རྣམ་
སྨིན་གྱི་རྒྱུ་ཡིན་ན། མི་དགེ་བ་དང་དགེ་བ་ཟག་བཅས་གང་རུང་ཡིན་དགོས་པའི་
ཕྱིར། རྟགས་ཁས། འདོད་ན། ཡེ་ཤེས་ཆོས་སྐུ་ཆོས་ཅན། དེར་ཐལ། དེའི་
བs



ཕྱིར། རྟགས་གྲུབ་སྟེ། དེ་མཐའ་དེ་ཡི་རྣམ་སྨིན་ནི། །ཞེས་པའི་ཐད་ཀྱི་འགྲེལ་
བར་ཆོས་ཀྱི་སྐུ་མཛད་པ་དང་བཅས་པ་ནི་ཐམས་ཅད་མཁྱེན་པ་ཉིད་གསུམ་གྱི་
རྣམ་པར་སྨིན་པ་ཡིན་ནོ། །ཞེས་གསུངས་པའི་ཕྱིར་ན། མ་ཁྱབ། གཞན་ཡང་།
སངས་རྒྱས་འཕགས་པའི་རྒྱུད་ཀྱི་སྟོབས་བཅུ་ཆོས་ཅན། དེར་ཐལ། དེའི་ཕྱིར།
རྟགས་གྲུབ་སྟེ། རྒྱུད་བླ་མར། བྲལ་དང་རྣམ་པར་སྨིན་པའི་འབྲས་བུ་ནི། །ཡོན་
ཏན་བྱེ་བ་དྲུག་ཅུ་བཞི་དག་གི། །ཞེས་གསུངས་པའི་ཕྱིར་ཟེར་ན། མ་ཁྱབ། གཉིས་
པ་རང་གི་ལུགས་བཞག་པ་ལ། ལུང་དུ་བསྟན་པ་གང་ཞིག རྣམ་སྨིན་དཀར་
བའི་རིགས་སུ་གནས་པ་དེ། དགེ་བའི་མཚན་ཉིད། དེ་གང་ཞིག རྣམ་སྨིན་
ནག་པའི་རིགས་སུ་གནས་པ་དེ། མི་དགེ་བའི་མཚན་ཉིད། དགེ་མི་དགེ་ལུང་
མ་བསྟན་གསུམ་པོ་གང་རུང་གང་ཞིག དགེ་མི་དགེ་གང་རུང་དུ་ལུང་དུ་མ་
བསྟན་པའི་ཆོས་དེ། ལུང་མ་བསྟན་གྱི་མཚན་ཉིད། ཐེག་ཆེན་སྒྲུབ་པའི་སྒྲོ་འདོགས་
གཅད་པར་བྱ་བའི་གཞི་དེ། ཐེག་ཆེན་སྒྲུབ་པའི་དམིགས་པའི་མཚན་ཉིད། དབྱེ་
ན་བཅུ་གཅིག་ཡོད་དོ། །
ཐེག་ཆེན་སྒྲུབ་པའི་ཆེད་དུ་བྱ་བ་བཤད་པ།
སེམས་ཅན་ཀུན་མཆོག་ཉིད་སེམས་དང་། །ཞེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་སྒྲུབ་པའི་ཆེད་
340



དུ་བྱ་བ་ཆོས་ཅན། ཁྱོད་ལ་དུ་མར་ཡོད་དེ། ཁྱོད་ལ་དབྱེ་ན། སེམས་ཆེན་པོ།
སྤོང་བ་ཆེན་པོ། རྟོགས་པ་ཆེན་པོ་གསུམ་དུ་ཡོད་པའི་ཕྱིར། གཉིས་པ་ནི། གང་
གི་དོན་དུ་བྱང་སེམས་སྒྲུབ་པ་ལ་འཇུག་པར་བྱ་བའི་ཐོབ་བྱ་མཐར་ཐུབ་དེ། ཐེག་
ཆེན་སྒྲུབ་པའི་ཆེད་དུ་བྱ་བའི་མཚན་ཉིད། དབྱེ་ན་གསུམ་ཡོད། ས་མཚམས་
སངས་རྒྱས་ཀྱི་ས་ཁོ་ནར་ཡོད། དེ་ལ་ཁ་ཅིག་གིས། ཐེག་ཆེན་སྒྲུབ་པའི་ཆེད་
དུ་བྱ་བ་ཡིན་ན། བྱང་སེམས་ཀྱི་ཐོབ་བྱ་མཐར་ཐུག་ཡིན་དགོས་པར་ཐལ། མཚན་
ཉིད་དེ་འཐད་པའི་ཕྱིར། འདོད་ན། བྱང་སེམས་དང་རྒྱུད་ཐ་དད་དུ་གྱུར་བའི་
སངས་རྒྱས་འཕགས་པའི་རྒྱུད་ཀྱི་རྣམ་མཁྱེན་ཆོས་ཅན། དེར་ཐལ། དེའི་ཕྱིར།
མ་གྲུབ་ན། དེར་ཐལ། དེ་ཡོད་པའི་ཕྱིར་ཏེ། བྱང་སེམས་ཚོགས་ལམ་པ་དང་
རྒྱུད་ཐ་དད་དུ་གྱུར་བའི་དེ་ཡོད་པའི་ཕྱིར་ཏེ། ཉན་ཐོས་ཚོགས་ལམ་པ་དང་རྒྱུད་
ཐ་དད་དུ་གྱུར་བའི་དེ་ཡོད་པའི་ཕྱིར་ན། མ་ཁྱབ། རྩ་བར་འདོད་ན། དེ་དེ་
དང་རྒྱུད་གཅིག་ཡིན་པར་ཐལ། འདོད་པའི་ཕྱིར། ཟེར་ན། བྱང་སེམས་ཚོགས་
ལམ་པ་དང་རྒྱུད་ཐ་དད་དུ་གྱུར་བའི་སངས་རྒྱས་འཕགས་པ་མེད་པར་ཐལ།
སངས་རྒྱས་འཕགས་པ་ཡིན་ན། དེ་དང་རྒྱུད་གཅིག་ཡིན་དགོས་པའི་ཕྱིར་ཏེ།
དེ་ཡིན་ན། དེའི་རྟོགས་པ་སྔོན་དུ་སོང་བས་ཁྱབ་པའི་ཕྱིར། རྟགས་འབུད་བྱས་
པ་ལ་ཁོ་ན་རེ། བྱང་སེམས་ཚོགས་ལམ་པ་ཡིན་ན། སངས་རྒྱས་འཕགས་པ་
དང་རྒྱུད་གཅིག་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་
ན༑ སེམས་ཅན་ཡིན་ན། དེ་ཡིན་དགོས་པར་ཐལ། འདོད་པའི་ཕྱིར། འདོད་
341



ན༑ གོང་དུ་སོང་བ་བཞིན་ནོ། །ཡང་ཁོ་ན་རེ། ལྷ་དང་མི་རྒྱུད་གཅིག་ཡིན་
པར་ཐལ། ལྷའི་རྟོགས་པ་སྔོན་དུ་སོང་བའི་མི་ཡོད་པའི་ཕྱིར། ཁྱབ་པ་ཁས།
དེར་ཐལ། ལྷ་ཤི་འཕོས་ནས་མིར་སྐྱེ་བ་བླངས་པ་ཡོད་པའི་ཕྱིར། འདོད་ན།
ལྷས་སྦྱིན་དང་མཆོད་སྦྱིན་རྒྱུད་གཅིག་ཡིན་པར་ཐལ། འདོད་པའི་ཕྱིར། ཟེར་
ན༑ མ་ཁྱབ། གཞན་ཡང་། ལྷས་སྦྱིན་དང་མཆོད་སྦྱིན་རྒྱུད་གཅིག་ཡིན་པར་
ཐལ། ལྷས་སྦྱིན་གྱི་རྟོགས་པ་སྔོན་དུ་སོང་བའི་མཆོད་སྦྱིན་ཡོད་པའི་ཕྱིར་ཏེ། ལྷས་
སྦྱིན་ཤི་འཕོས་ནས་མཆོད་སྦྱིན་དུ་སྐྱེ་བ་བླངས་པ་ཡོད་པའི་ཕྱིར་ཏེ། ལྷས་སྦྱིན་
ཤི་འཕོས་ནས་མཆོད་སྦྱིན་ཞེས་པའི་གང་ཟག་དུ་སྐྱེ་བ་བླངས་པ་ཡོད་པའི་ཕྱིར་
ན༑ མ་ཁྱབ།
ཐེག་ཆེན་སྒྲུབ་པ་བཤད་པ།
ཐམས་ཅད་མཁྱེན་པ་ཉིད་གསུམ་གྱི་ཡུལ་ལ་ཞེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས་ལས། དང་པོ་ནི། ཐེག་ཆེན་སྒྲུབ་པ་དེ་ལ།
སྟོན་ཚུལ་གྱི་སྒོ་ནས་དབྱེ་ན་གཉིས་སུ་ཡོད་དེ། དེ་ལ་དེའི་སྒོ་ནས། མཁྱེན་པ་
ཡུལ་གྱི་སྒྲུབ་པ་དང་། སྦྱོར་བ་བྱེ་བྲག་གི་སྒྲུབ་པ་གཉིས་སུ་ཡོད་པའི་ཕྱིར། གཉིས་
པ་ལ་གཉིས་ལས། དང་པོ་ལ་ཁ་ཅིག་གིས་མཁྱེན་པ་ཡུལ་གྱི་སྒྲུབ་པ་དང་། སྦྱོར་
བ་བྱེ་བྲག་གི་སྒྲུབ་པ་གཉིས་འགལ་ཟེར་ན། དེ་གཉིས་མི་འགལ་པར་ཐལ། དེ་
342



གཉིས་ཡིན་ཁྱབ་མཉམ་ཡིན་པའི་ཕྱིར་ཏེ། སྒྲུབ་པ་བཞི་བོ་གང་རུང་ཡིན་ན། མཁྱེན་
པ་ཡུལ་གྱི་སྒྲུབ་པ་ཡིན་དགོས། སྦྱོར་བ་བཞི་བོ་གང་རུང་ཡིན་ན། སྦྱོར་བ་བྱེ་
བྲག་གི་སྒྲུབ་པ་ཡིན་དགོས་པ་གང་ཞིག སྦྱོར་བ་བཞི་བོ་གང་རུང་དང་སྒྲུབ་
པ་བཞི་བོ་གང་རུང་ཡིན་ཁྱབ་མཉམ་ཡིན་པའི་ཕྱིར། རྟགས་དང་པོ་དེར་ཐལ།
དེ་ཡིན་ན། སྐབས་དང་པོ་གསུམ་པོ་གང་རུང་གི་སྐབས་ནས་བསྟན་པའི་སེམས་
དཔའི་རྣལ་འབྱོར་ཡིན་དགོས། དེ་ཡིན་ན་མཁྱེན་པ་ཡུལ་གྱི་སྒྲུབ་པ་ཡིན་དགོས་
པའི་ཕྱིར། རྟགས་གཉིས་ཀ་འབུད། རྩ་བའི་རྟགས་གཉིས་པ་མ་གྲུབ་ན། དེར་
ཐལ། དེ་ཡིན་ན། སྐབས་བར་བ་བཞི་བོ་གང་རུང་གི་སྐབས་ནས་བསྟན་པའི་
སེམས་དཔའི་རྣལ་འབྱོར་ཡིན་དགོས། དེ་ཡིན་ན་སྦྱོར་བ་བྱེ་བྲག་གི་སྒྲུབ་པ་ཡིན་
དགོས་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་ཚོགས་ལམ་ཆོས་ཅན། མཁྱེན་
པ་ཡུལ་གྱི་སྒྲུབ་པ་ཡིན་པར་ཐལ། སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར་ཏེ།
སེམས་དཔའི་རྣལ་འབྱོར་ཡིན་པའི་ཕྱིར། རྩ་བར་འདོད་ན། ཕར་ཕྱིན་དྲུག་
གི་ལྡོག་ཆ་ནས་མ་བསྟན་པར་ཐལ། འདོད་པའི་ཕྱིར། ཁྱབ་སྟེ། མཁྱེན་པ་
ཡུལ་གྱི་སྒྲུབ་པ་དེ་ཕར་ཕྱིན་དྲུག་གི་ལྡོག་ཆ་ནས་མ་བསྟན་པའི་ཕྱིར་ཟེར་ན། མ་
ཁྱབ། རྩ་བར་འདོད་ན། དེ་ཆོས་ཅན། དེའི་ལྡོག་ཆ་ནས་བསྟན་པར་ཐལ།
སྦྱོར་བ་བྱེ་བྲག་གི་སྒྲུབ་པ་ཡིན་པའི་ཕྱིར། ཁྱབ་སྟེ། སྦྱོར་བ་བྱེ་བྲག་གི་སྒྲུབ་པ་
དེ༑ ཕར་ཕྱིན་ཉམས་ལེན་གྱི་ལྡོག་ཆ་ནས་བསྟན་པའི་ཕྱིར་ཟེར་ན། བྱང་སེམས་
འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
343



ཆོས་ཅན། ཁྱོད་སྐབས་གཉིས་པས་བསྟན་བྱའི་གཙོ་བོར་བྱས་ནས་མ་བསྟན་
པར་ཐལ། གཞི་ཤེས་ཡིན་པའི་ཕྱིར། ཁྱབ་སྟེ། གཞི་ཤེས་དེ་སྐབས་གཉིས་
པས་བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར། ཁྱབ་པ་འགྲིག རྩ་
བར་འདོད་ན། དེ་ཆོས་ཅན། སྐབས་གཉིས་པས་བསྟན་བྱའི་གཙོ་བོར་བྱས་
ནས་བསྟན་པར་ཐལ། ལམ་ཤེས་ཡིན་པའི་ཕྱིར། ཁྱབ་སྟེ། ལམ་ཤེས་དེ་སྐབས་
གཉིས་པས་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁྱབ་པ་འགྲིག རོང་
ཊཱིཀ་པ་ན་རེ། མཁྱེན་པ་གསུམ་ཡུལ་དུ་བྱས་ནས་ཐོས་བསམ་སྒོམ་གསུམ་གཙོ་
བོར་གྱུར་བའི་གནས་སྐབས་ཀྱི་སྒྲུབ་པ་དེ། མཁྱེན་པ་ཡུལ་གྱི་སྒྲུབ་པའི་མཚན་
ཉིད། སྦྱིན་སོགས་གཙོ་བོར་བྱས་པའི་གནས་སྐབས་ཀྱི་སྒྲུབ་པ་དེ། སྦྱོར་བ་བྱེ་
བྲག་གི་སྒྲུབ་པའི་མཚན་ཉིད། མཁྱེན་གསུམ་ཉམས་ལེན་ལྟ་བའི་ཉམས་ལེན་དང་།
སྦྱོར་བཞི་ཉམས་ལེན་སྤྱོད་པའི་ཉམས་ལེན་ཡིན་ཟེར་ན། ཐོས་བསམ་གཙོ་བོར་
གྱུར་བའི་དོན་དེ་གང་ལ་བྱེད། སྦྱིན་སོགས་སྦྱོར་བས་ཉམས་སུ་མི་ལེན་པར་ཤེས་
བྱ་གཏན་ལ་འབེབས་པའི་གནས་སྐབས་གཙོ་བོར་གྱུར་བ་ལ་བྱེད་དམ། གཏན་
ལ་ཕབ་པའི་སྦྱིན་སོགས་ལ་བསམ་པས་ཡང་དང་ཡང་དུ་འདྲིས་པར་བྱེད་པའི་
གནས་སྐབས་གཙོ་བོར་གྱུར་བ་ལ་བྱེད། དང་པོ་ལྟར་ན། མཁྱེན་པ་ཡུལ་གྱི་
སྒྲུབ་པ་ཆོས་ཅན། ཐེག་ཆེན་གྱི་ཚོགས་ལམ་དུ་མ་ཞུགས་གོང་གི་མཁྱེན་པ་ཡིན་
པར་ཐལ། སྦྱིན་སོགས་སྦྱོར་བས་ཉམས་སུ་མི་ལེན་པར་ཤེས་བྱ་གཏན་ལ་འབེབས་
པའི་གནས་སྐབས་གཙོ་བོར་གྱུར་བའི་སྒྲུབ་པ་ཡིན་པའི་ཕྱིར། རྟགས་ཁྱབ་ཁས།
344



འདོད་ན། འགྲེལ་བར་དེའི་རང་གི་ངོ་བོ་གང་ཡིན་ཞེ་ན། ཞེས་སོགས་གསུངས་
པ་མི་འཐད་པར་ཐལ། འདོད་པའི་ཕྱིར། གཉིས་པ་ལྟར་ན་ཡང་དེ་ཆོས་ཅན།
སྦྱིན་སོགས་ལ་གཙོ་བོར་སྤྱོད་པའི་གནས་སྐབས་ཀྱི་སྒྲུབ་པ་ཡིན་པར་ཐལ། གཏན་
ལ་ཕབ་པའི་སྦྱིན་སོགས་ལ་བསམ་པས་ཡང་དང་ཡང་དུ་འདྲིས་པར་བྱེད་པའི་
གནས་སྐབས་གཙོ་བོར་གྱུར་བའི་སྒྲུབ་པ་ཡིན་པའི་ཕྱིར། རྟགས་ཁྱབ་ཁས། འདོད་
ན༑ སྦྱོར་བ་བྱེ་བྲག་གི་སྒྲུབ་པ་ཡིན་པར་ཐལ། འདོད་པའི་ཕྱིར། འདོད་ན།
མཁྱེན་གསུམ་ཉམས་ལེན་ལྟ་བའི་ཉམས་ལེན་དང་། སྦྱོར་བཞི་ཉམས་ལེན་སྤྱོད་
པའི་ཉམས་ལེན་དུ་བྱས་པ་དེ་མི་འཐད་པར་ཐལ། ལྟ་སྤྱོད་གྱི་ཉམས་ལེན་སོ་སོར་
འབྱེད་མི་རིགས་པའི་ཕྱིར་དང་། དེ་ལས་ལྡོག་སྟེ། སྦྱོར་བཞི་ཉམས་ལེན་ལྟ་
བའི་ཉམས་ལེན་དང་། མཁྱེན་གསུམ་ཉམས་ལེན་སྤྱོད་པའི་ཉམས་ལེན་དུ་ཁས་
བླངས་ན་གནོད་བྱེད་གཏོང་རྒྱུ་མེད་པའི་ཕྱིར། ཁ་ཅིག་གིས། སྦྱིན་སོགས་ཕར་
ཕྱིན་དྲུག་ལ་མགོ་མིག་བཏོད་པའི་སེམས་དཔའི་རྣལ་འབྱོར་དེ། མཁྱེན་པ་ཡུལ་
གྱི་སྒྲུབ་པའི་མཚན་ཉིད། སྦྱིན་སོགས་ཕར་ཕྱིན་དྲུག་ལ་མགོ་མིག་མ་བཏོད་པའི་
སེམས་དཔའི་རྣལ་འབྱོར་དེ། སྦྱོར་བ་བྱེ་བྲག་གི་སྒྲུབ་པའི་མཚན་ཉིད། ཟེར་
ན༑ སྦྱིན་སོགས་ཕར་ཕྱིན་དྲུག་ལ་མགོ་མིག་བཏོད་མ་བཏོད་ཀྱི་དོན་དེ་གང་ལ་
བྱེད། སྦྱིན་སོགས་ཕར་ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་
བས་ཟིན་མ་ཟིན་ལ་བྱེད་དམ། དེ་ཐོབ་མ་ཐོབ་ལ་བྱེད། དང་པོ་ལྟར་ན། མཁྱེན་
པ་ཡུལ་གྱི་སྒྲུབ་པ་དེ་ཐེག་ཆེན་གྱི་ཚོགས་ལམ་དུ་མ་ཞུགས་གོང་གི་སེམས་དཔའི་
345



རྣལ་འབྱོར་ཡིན་པར་ཐལ། མཚན་ཉིད་གཉིས་པོ་དེ་འཐད་པ་གང་ཞིག སྦྱིན་
སོགས་ཕར་ཕྱིན་དྲུག་ལ་མགོ་མིག་བཏོད་མ་བཏོད་ཀྱི་དོན་དེ་འཐད། ཐེག་ཆེན་
གྱི་ཚོགས་ལམ་ཐོབ་ནས། གོ་སྒྲུབ་ཐོབ་པས་ཁྱབ། གོ་སྒྲུབ་ཡིན་ན། སྦྱིན་སོགས་
ཕར་ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་པས་ཁྱབ་
པ་ལྟར་ན། སྦྱོར་བ་བཞི་པོ་དེ། སྦྱོར་བ་བྱེ་བྲག་གི་སྒྲུབ་པ་ཡིན་པར་ཐལ། མཚན་
བཏོད་མ་བཏོད་ཀྱི་དོན་དེ། དེ་ཐོབ་མ་ཐོབ་ལ་བྱེད་ཅིང་། ཐེག་ཆེན་གྱི་ཚོགས་
ལམ་ཐོབ་ན། རྣམ་རྫོགས་སྦྱོར་བ་ཐོབ་པས་ཁྱབ། ཐེག་ཆེན་གྱི་ཚོགས་ལམ་
མ་ཐོབ་ན་སྦྱིན་སོགས་ཕར་ཕྱིན་དྲུག་མ་ཐོབ་པའི་ཁྱབ་པའི་ཕྱིར། དེར་ཐལ། དེས་
ཤེས་རབ་ཀྱི་ཕར་ཕྱིན་མ་ཐོབ་པའི་ཕྱིར། ཁ་ཅིག་གིས། མཁྱེན་གསུམ་གྱི་རྣམ་
ཉིད། སྦྱིན་སོགས་ཕར་ཕྱིན་དྲུག་ཉམས་སུ་ལེན་པར་འདོད་པའི་སེམས་དཔའི་
རྣལ་འབྱོར་གཉིས་པའི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་བར་
ཆད་མེད་ལམ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར།
དེར་ཐལ། ཐེག་ཆེན་གྱི་སྒྲུབ་པ་ཡིན་པའི་ཕྱིར། འདོད་ན། ཁྱོད་ཀྱི་དངོས་
ཡུལ་དུ་གྱུར་བའི་ཀུན་རྫོབ་བདེན་པ་ཡོད་པར་ཐལ། འདོད་པའི་ཕྱིར། གཞན་
ཡང་། དེ་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་ཏེ།
346་



ཐེག་ཆེན་གྱི་སྒྲུབ་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དངོས་
ཡུལ་དུ་གྱུར་བའི་ཀུན་རྫོབ་བདེན་པ་ཡོད་པར་ཐལ་ལོ། །གཉིས་པ་རང་གི་ལུགས་
ལ༑ མཁྱེན་གསུམ་གང་རུང་གི་རྣམ་པ་བསྒོམ་པའི་ཤེས་རབ་ཀྱིས་ཟིན་པའི་སེམས་
པའི་རྣལ་འབྱོར་དེ། མཁྱེན་པ་ཡུལ་གྱི་སྒྲུབ་པའི་མཚན་ཉིད། སྦྱིན་སོགས་ཕར་
ཕྱིན་དྲུག་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་པའི་སེམས་དཔའི་
རྣལ་འབྱོར་དེ། སྦྱོར་བ་བྱེ་བྲག་གི་སྒྲུབ་པའི་མཚན་ཉིད། དེ་གཉིས་ངོ་བོ་གཅིག་
ལ་ལྡོག་པ་ཐ་དད་ཡིན། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་
བར་དུ་ཡོད།
གོ་སྒྲུབ་བཤད་པ།
དེ་དག་སོ་སོར་སྦྱིན་ལ་སོགས། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། གོ་སྒྲུབ་ཆོས་ཅན། ཁྱོད་ལ་དབྱེ་ན་
སུམ་ཅུ་སོ་དྲུག་ཡོད་དེ། ཁྱོད་ལ་སྦྱིན་པའི་སྦྱིན་པའི་གོ་སྒྲུབ་ནས། ཤེས་རབ་
ཀྱི་ཤེས་རབ་ཀྱི་གོ་སྒྲུབ་ཀྱི་བར་སོ་དྲུག་ཡོད་པའི་ཕྱིར། གཉིས་པ་ལ་གསུམ་ལས།
དང་པོ་ལ། ཁ་ཅིག་གིས། སྦྱིན་སོགས་ཕར་ཕྱིན་དྲུག་ལྡན་དུ་ཉམས་སུ་ལེན་
པར་བྱེད་པའི་བསམས་པའི་བརྩོན་འགྲུས་གཙོ་བོར་གྱུར་བའི་སེམས་དཔའི་རྣལ་
འབྱོར་དེ། གོ་སྒྲུབ་ཀྱི་མཚན་ཉིད། ཟེར་ན། སྦྱིན་སོགས་ཕར་ཕྱིན་དྲུག་ལྡན་
347
347



དུ་ཉམས་སུ་ལེན་པར་བྱེད་པའི་སྦྱོར་བའི་བརྩོན་འགྲུས་གཙོ་བོར་གྱུར་བའི་བྱང་
སེམས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
དེར་ཐལ། ཐེག་ཆེན་གྱི་སྦྱོར་ལམ་ཡིན་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། ཁ་ཅིག་གིས། ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་
བསྡུས་ནས་ཉམས་སུ་ལེན་པའི་སེམས་དཔའི་རྣལ་འབྱོར་དེ། གོ་སྒྲུབ་ཀྱི་མཚན་
ཉིད། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཐེག་ཆེན་གྱི་མཐོང་ལམ་
ཡིན་པའི་ཕྱིར། འདོད་ན། དེ་ཆོས་ཅན། ཕར་ཕྱིན་དྲུག་དངོས་ཡུལ་དུ་བྱེད་
པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་ན།
དེ་ཆོས་ཅན། ཁྱོད་ཀྱི་དངོས་ཡུལ་དུ་གྱུར་བའི་ཀུན་རྫོབ་བདེན་པ་ཡོད་པར་ཐལ་
ལོ༑ ༑མཁས་པ་ཁ་ཅིག་གིས། སྦྱིན་སོགས་ཕར་ཕྱིན་དྲུག་རེ་རེའི་ནང་དུ་དྲུག་
དྲུག་ཚང་བར་བསྡུས་ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་སེམས་དཔའི་
རྣལ་འབྱོར། གོ་སྒྲུབ་ཀྱི་མཚན་ཉིད། ཟེར་ན། སྟོང་ཉིད་རྟོགས་མ་མྱོངས་
པའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་ཀྱི་སྒྲུབ་
པ་ཡིན་པའི་ཕྱིར། འདོད་ན། དེ་ཆོས་ཅན། ཤེར་ཕྱིན་ཉམས་ལེན་གྱི་བྱ་བས་
ཟིན་པར་ཐལ། འདོད་པའི་ཕྱིར། འདོད་ན། སྟོང་ཉིད་རྟོགས་པའི་ཤེས་རབ་
ཀྱིས་ཟིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།
348



གཉིས་པ་རང་གི་ལུགས་ལ། སྦྱིན་སོགས་ཕར་ཕྱིན་དྲུག་པོ་རེ་རེའི་ནང་དུ་དྲུག་
དྲུག་ཚང་བར་བསྡུས་ནས་ཉམས་སུ་ལེན་པར་འདོད་པའི་བསམས་པའི་བྱ་བ་རྒྱ་
ཆེན་པོས་ཟིན་པའི་སེམས་དཔའི་རྣལ་འབྱོར་གོ་སྒྲུབ་ཀྱི་མཚན་ཉིད། དབྱེ་ན་སུམ་
བཅུ་རྩ་དྲུག་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་
དུ་ཡོད། །
འཇུག་སྒྲུབ་བཤད་པ།
བསམས་གཏན་གཟུགས་མེད་སྦྱིན་སོགས་དང་། །ཞེས་སོགས་ཀྱི་སྐབས་སུ།
སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། འཇུག་སྒྲུབ་ཆོས་
ཅན། ཁྱོད་ལ་དབྱེ་ན་དགུར་ཡོད་དེ། ཁྱོད་ལ་བསམ་གཏན་གཟུགས་མེད་ལ་
འཇུག་པའི་འཇུག་སྒྲུབ་ནས། རྣམ་མཁྱེན་ལ་འཇུག་པའི་འཇུག་སྒྲུབ་ཀྱི་བར་དགུ་
རྣམས་སུ་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ལ། ཁ་ཅིག་གིས།
ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་ཉམས་སུ་ལེན་པའི་སེམས་དཔའི་
རྣལ་འབྱོར་དེ། འཇུག་སྒྲུབ་ཀྱི་མཚན་ཉིད། ཟེར་ན། སྟོང་ཉིད་མངོན་སུམ་
དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་
ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ། ཆོས་ཅན་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་ཚོགས་ལམ་ཡིན་
349



པའི་ཕྱིར། གཉིས་པ་རང་གི་ལུགས་ནི། ཐེག་པ་ཆེན་པོའི་རྒྱུ་འབྲས་ཀྱི་ཆོས་
ཅི་རིགས་པ་སྦྱོར་བ་གཙོ་བོར་གྱུར་བའི་སྒོ་ནས་ཉམས་སུ་ལེན་པའི་སེམས་དཔའི་
རྣལ་འབྱོར་འཇུག་སྒྲུབ་ཀྱི་མཚན་ཉིད། དབྱེ་ན་དགུར་ཡོད། ས་མཚམས་ཐེག་
ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད་དོ། །གསུམ་པ་རྩོད་པ་སྤོང་
བ་ལ། ཁོ་ན་རེ། ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། དེར་ཐལ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་
པ་རྣམ་རྫོགས་སྦྱོར་བ་གཙོ་བོར་གྱུར་བའི་སྒོ་ནས་ཉམས་སུ་ལེན་པའི་སེམས་དཔའི་
རྣལ་འབྱོར་ཡིན་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། ཚོགས་
ལམ་ཡིན་པའི་ཕྱིར། ཞེས་བཀག་ནས། ཁོ་རང་གི་ལུགས་ལ། ཐེག་པ་ཆེན་
པོའི་རྒྱུ་འབྲས་ཀྱི་ཆོས་ཅི་རིགས་པ་རྩེ་སྦྱོར་གཙོ་བོར་གྱུར་བའི་སྒོ་ནས་ཉམས་སུ་
ལེན་པའི་སེམས་དཔའི་རྣལ་འབྱོར་དེ་འཇུག་སྒྲུབ་གྱི་མཚན་ཉིད། ཟེར་ནས།
སེམས་དཔའི་རྣལ་འབྱོར་ཡིན་ན། སྦྱོར་བ་གཙོ་བོར་གྱུར་བའི་ལམ་ཡིན་དགོས་
པར་ཐལ། གོང་གི་མ་ཁྱབ་མཚམས་ལ་ཁྱབ་འབྲེལ་ཡོད་པའི་ཕྱིར། འདོད་ན་
སླ༑ ཁ་ཅིག་གིས། ཐེག་པ་ཆེན་པོའི་མཐོང་ལམ་སྡུག་བསྔལ་ཆོས་བཟོད་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་
འཕགས་པའི་མཁྱེན་པ་ཡིན་པའི་ཕྱིར། འདོད་ན། དེ་ཆོས་ཅན། ཐེག་པ་ཆེན་
པོའི་རྒྱུ་འབྲས་ཀྱི་ཆོས་ཅི་རིགས་པ་དངོས་ཡུལ་དུ་བྱེད་པའི་སེམས་དཔའི་རྣལ་
འབྱོར་ཡིན་པར་ཐལ། འདོད་པའི་ཕྱིར། དེས་ན། ཐེག་པ་ཆེན་པོའི་རྒྱུ་འབྲས་
350



ཀྱི་ཆོས་ཅི་རིགས་པ་རྩེ་སྦྱོར་གཙོ་བོར་གྱུར་བའི་སྒོ་ནས་ཉམས་སུ་ལེན་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། དེའི་མཚན་ཉིད། ཟེར་ན།
རེ་ཞིག་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། ཤེར་ཕྱིན་
དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་པར་ཐལ། ཤེར་ཕྱིན་
ཉམས་སུ་ལེན་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁྱབ་པ་ལས། རྟགས་
གྲུབ་སྟེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་
དཔའི་རྒྱུད་ལ་ཤེར་ཕྱིན་ཉམས་ལེན་གྱི་བྱ་བ་མངོན་གྱུར་དུ་ཡོད་པའི་ཕྱིར། མ་
གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ། ཁྱོད་ཆོས་ཅན་དེའི་
ཕྱིར། རྩ་བར་འདོད་མི་ནུས་ཏེ། དེའི་དངོས་ཡུལ་ཡིན་ན། དོན་དམ་བདེན་
པ་ཡིན་དགོས་པའི་ཕྱིར།
ཚོགས་སྒྲུབ་བཤད་པ།
བརྩེ་དང་སྦྱིན་ལ་སོགས་པ་དྲུག །ཞེས་སོགས་ཀྱི་སྐབས་སུ། གཉིས་ལས།
དང་པོ་ནི། ཚོགས་སྒྲུབ་ལ་བཅུ་བདུན་ཡོད་དེ། དེ་ལ་སྙིང་རྗེའི་ཚོགས་སྒྲུབ་
ནས། གཉེན་པོའི་ཚོགས་སྒྲུབ་གྱི་བར་བཅུ་བདུན་ཡོད་པའི་ཕྱིར། གཉིས་པ་
ནི༑ ཁ་ཅིག་གིས། རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་
དེ༑ ཚོགས་སྒྲུབ་ཀྱི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་ཆོས་ཅན།
351



མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ།
ཆོས་ཅན་དེའི་ཕྱིར། ཁ་ཅིག་གིས། རང་འབྲས་བྱང་ཆེན་དངོས་སུ་འབྱིན་པའི་
སེམས་དཔའི་རྣལ་འབྱོར། དེའི་མཚན་ཉིད། ཟེར་ན། ཐེག་ཆེན་གྱི་སྦྱོར་ལམ་
ཆོས་མཆོག་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། ཐེག་ཆེན་གྱི་མཐོང་ལམ་བྱང་ཆེན་ཡིན་པར་ཐལ་ལོ། །ཁ་ཅིག་གིས།
རང་འབྲས་གནས་སྐབས་ཀྱི་བྱང་ཆེན་དངོས་སུ་འབྱིན་པ་དང་། རང་འབྲས་
མཐར་ཐུག་གི་བྱང་ཆེན་དངོས་སུ་འབྱིན་པ་གང་རུང་དུ་གྱུར་བའི་སེམས་དཔའི་
རྣལ་འབྱོར་དེ། དེའི་མཚན་ཉིད། ཟེར་ན། ཐེག་ཆེན་གྱི་སྦྱོར་ལམ་ཆོས་མཆོག་
ཆེན་པོའི་ཡེ་ཤེས་སྐད་ཅིག་དང་པོ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། དེ་ཆོས་ཅན། རང་འབྲས་གནས་སྐབས་ཀྱི་བྱང་
ཆེན་དངོས་སུ་འབྱིན་པར་ཐལ། འདོད་པ་གང་ཞིག རང་འབྲས་མཐར་
ཐུག་གི་བྱང་ཆེན་དངོས་སུ་འབྱིན་པ་མ་ཡིན་པའི་ཕྱིར། འདོད་མི་ནུས་ཏེ། ཐེག་
ཆེན་གྱི་སྦྱོར་ལམ་སྐད་ཅིག་དང་པོ་དང་དེའི་འབྲས་བུར་གྱུར་བའི་གནས་སྐབས་
ཀྱི་བྱང་ཆེན་གཉིས་ཀྱི་བར་དུ་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་
སྐད་ཅིག་གཉིས་པས་ཆོད་པའི་ཕྱིར། གཉིས་པ་རང་གི་ལུགས་ནི། ཚོགས་གཉིས་
རྒྱ་ཆེན་པོས་ཟིན་པའི་སྒོ་ནས་ཐེག་ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་
ལས་ཁྱད་པར་དུ་འཕགས་ཤིང་། རང་འབྲས་བྱང་ཆེན་འབྱིན་པའི་སེམས་དཔའི་
རྣལ་འབྱོར་དེ། ཚོགས་སྒྲུབ་ཀྱི་མཚན་ཉིད། དབྱེ་ན་བཅུ་བདུན་དུ་ཡོད། ས་
352



མཚམས་ནི། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་རྒྱུན་མཐའི་བར་
དུ་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། གནས་སྐབས་ཀྱི་བྱང་ཆེན་ཡོད་
པར་ཐལ། མཚན་ཉིད་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་དེ་
གནས་སྐབས་ཀྱི་བྱང་ཆེན་ཡིན་པར་ཐལ། འདོད་པའི་ཕྱིར། འདོད་ན། བྱང་
སེམས་མཐོང་ལམ་པ་དེ་གནས་སྐབས་ཀྱི་དགྲ་བཅོམ་པ་ཡིན་པར་ཐལ། འདོད་
པའི་ཕྱིར། ཟེར་ན། མ་ཁྱབ།
ངེས་འབྱུང་སྒྲུབ་པ་བཤད་པ།
ཆེད་དུ་བྱ་དང་མཉམ་ཉིད་དང་། །ནས། ངེས་འབྱུང་སྒྲུབ་པ་ཡིན་ཞེས་བྱ།།
ཞེས་པའི་སྐབས་སུ་གཉིས་ལས། དང་པོ་ནི། ངེས་འབྱུང་སྒྲུབ་པ་ཆོས་ཅན།
ཁྱོད་ལ་བརྒྱད་དུ་ཡོད་དེ། ཁྱོད་ལ་ངེས་པར་འབྱུང་བའི་དེ་བརྒྱད་དུ་ཡོད་པའི་
ཕྱིར། གཉིས་པ་ནི། ཁ་ཅིག་གིས། རྣམ་མཁྱེན་དུ་གདོན་མི་ཟ་བར་ངེས་པར་
འབྱིན་པའི་སེམས་དཔའི་རྣལ་འབྱོར། ངེས་འབྱུང་སྒྲུབ་པའི་མཚན་ཉིད། ཟེར་
ན༔ ཐེག་ཆེན་མཐོང་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། རྟགས་གསལ་སླའོ། །གཉིས་པ་རང་ལུགས་ནི། རྣམ་མཁྱེན་དུ་གདོན་
མི་ཟ་བར་ངེས་པར་འབྱིན་པར་བྱེད་པའི་རྣལ་འབྱོར་དེ་ངེས་འབྱུང་སྒྲུབ་པའི་
མཚན་ཉིད། དབྱེ་ན་བརྒྱད་དུ་ཡོད་དོ། །
353



༄༅། །བསམ་གཏན་གཟུགས་མེད་ཀྱི་མཐའ་དཔྱོད་རྗེ་བཙུན་
ཆོས་ཀྱི་རྒྱལ་མཚན་དཔལ་བཟང་པོའི་
གསུང་རྒྱུན་བཞུགས་སོ། །
༄༅། །བསམ་གཏན་གཟུགས་མེད་ལ་འཇུག་པའི་སྒྲུབ་པ་ཐེག་ཆེན་ལ་འཛེགས་
པ་ཡིན་པར་ཤེས་པར་བྱ། ཞེས་པའི་སྐབས་སུ་བསམ་གཏན་གཟུགས་མེད་བཤད་
པ་ལ། རྒྱུ་ངོ་བོ་འབྲས་བུ་གསུམ།
གང་ལ་སྐྱེ་བའི་ལུས་རྟེན་བཤད་པ།
དང་པོ་ལ། གང་ལ་སྐྱེ་བའི་ལུས་རྟེན་བཤད་པ། དེ་ལ་བརྟེན་ནས་སྐྱེ་བའི་སེམས་
རྟེན་བཤད་པ་དང་གཉིས། དང་པོ་ནི། ཁ་ཅིག་གིས། ངན་སོང་གསུམ་དང་
སྒྲ་མི་སྙན་པའི་རྟེན་ལ། བསམ་གཏན་གཟུགས་མེད་ཀྱི་དངོས་གཞི་སྙོམས་འཇུག་
གསར་དུ་སྐྱེ་བ་མེད་དེ། དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་
པའི་ཕྱིར། ལྷ་མ་ཡིན་གྱི་རྟེན་ལ་ཡང་དེ་གསར་དུ་སྐྱེ་བ་མེད་དེ། དེ་རྣམས་ཕྲག་
དོག་གི་སྒྲིབ་པ་ཤས་ཆེན་པོ་དང་ལྡན་པའི་ཕྱིར། མཚམས་མེད་བྱས་པའི་རྟེན་
ལ་ཡང་དེ་གསར་དུ་སྐྱེ་བ་མེད་དེ། དེ་ལས་ཀྱི་སྒྲིབ་པ་ཤས་ཆེན་པོ་དང་ལྡན་པའི་
ཕྱིར། ཟེར་ན། ཁ་ཅིག་གིས། ངན་སོང་གི་རྟེན་ལ་བསམ་གཏན་གཟུགས་
354



མེད་ཀྱི་དངོས་གཞི་སྙོམས་འཇུག་གསར་དུ་སྐྱེ་བ་ཡོད་པར་ཐལ། དེའི་རྟེན་ལ་
སྙིང་རྗེ་ཚད་མེད་གསར་དུ་སྐྱེ་བ་ཡོད། སྙིང་རྗེ་ཚད་མེད་ཡིན་ན། རང་གི་བདག་
རྐྱེན་དུ་གྱུར་བའི་བསམ་གཏན་གྱི་དངོས་གཞི་སྙོམས་འཇུག་ལ་བརྟེན་ནས་བྱུང་
བས་ཁྱབ་པའི་ཕྱིར། དང་པོ་དེར་ཐལ། དེའི་རྟེན་ལ་སྙིང་རྗེ་ཆེན་པོ་གསར་དུ་
སྐྱེ་བ་ཡོད་པའི་ཕྱིར། ཟེར་ན། འདིར་མ་ཁྱབ། དེར་ཐལ། དེའི་རྟེན་ལ་ཐེག་
ཆེན་སེམས་བསྐྱེད་གསར་དུ་སྐྱེ་བ་ཡོད་པའི་ཕྱིར། རང་གི་ལུགས་ལ། མཚམས་
མེད་བྱས་པའི་རྟེན་ལ་བསམ་གཏན་གྱི་སྙོམས་འཇུག་གསར་དུ་སྐྱེ་བ་མེད་པར་
ཐལ། དམ་བཅའ་འཐད་པའི་ཕྱིར། འདོད་ན། རྒྱལ་བོ་མ་སྐྱེས་དགྲས་བསམ་
གཏན་གྱི་སྙོམས་འཇུག་མ་ཐོབ་པར་ཐལ་ལོ། །འདོད་མི་ནུས་སྟེ། དེས་བསམ་
གཏན་གྱི་ཉེར་བསྡོགས་ཐོབ་པའི་ཕྱིར་ཏེ། དེས་རྒྱུན་ཞུགས་ཀྱི་འབྲས་བུ་ཐོབ་
པའི་ཕྱིར། ཁ་ཅིག ངན་སོང་གསུམ་དང་སྒྲ་མི་སྙན་པ་རྣམས་བསམ་གཏན་
གཟུགས་མེད་ཀྱི་དངོས་གཞི་སྙོམས་འཇུག་སྔར་མེད་གསར་དུ་སྐྱེ་བ་དང་། སྐྱེས་
ཟིན་གནས་པའི་རྟེན་དུ་མི་རུང་སྟེ། དེ་རྣམས་རྣམ་སྨིན་གྱི་སྒྲིབ་པ་ཤས་ཆེན་པོ་
དང་ལྡན་པའི་ཕྱིར། འདུ་ཤེས་མེད་པ་དང་སྲིད་རྩེའི་རྟེན་ལ་དེ་གསར་དུ་སྐྱེ་བ་
མེད་དེ། དེ་རྣམས་ཀྱི་རྒྱུད་ལ་ཡིད་ཀྱི་ཤེས་པ་མེད་པའི་ཕྱིར། ཟེར་ན། ངན་
སོང་བའི་རྟེན་ལ་བསམ་གཏན་གཟུགས་མེད་ཀྱི་དངོས་གཞི་སྙོམས་འཇུག་ཡོད་
པར་ཐལ། དུད་འགྲོའི་རྟེན་ལ་དེ་ཡོད་པའི་ཕྱིར་ཏེ། དུད་འགྲོའི་རྟེན་ཅན་གྱི་
བྱང་འཕགས་ཀྱི་རྟེན་ལ་དེ་ཡོད་པའི་ཕྱིར་ཏེ། དུད་འགྲོའི་རྟེན་ཅན་གྱི་བྱང་འཕགས་
355



ཡོད་པའི་ཕྱིར་ཏེ། བསམ་བཞིན་དུ་དུད་འགྲོའི་སྐྱེ་བ་བླངས་པའི་བྱང་འཕགས་
ཡོད་པའི་ཕྱིར། ཁོ་ན་རེ། དུད་འགྲོའི་རྟེན་ཅན་གྱི་བྱང་འཕགས་དེ་དུད་འགྲོ་
ཡིན་པར་ཐལ། དེ་ཡོད་པའི་ཕྱིར། ཟེར་ན་མ་ཁྱབ། ཁ་ཅིག དེ་དུད་འགྲོ་
ཡིན་ཟེར་ན། དེའི་ལུས་དེ་དུད་འགྲོའི་ལུས་ཡིན་པར་ཐལ། དེ་དུད་འགྲོ་ཡིན་
པའི་ཕྱིར། འདོད་མི་ནུས་ཏེ། དེ་རྣམ་སྨིན་གྱི་ལུས་མ་ཡིན་པའི་ཕྱིར་ཏེ། དེ་
ཡིད་ཀྱི་རང་བཞིན་གྱི་ལུས་ཡིན་པའི་ཕྱིར་ཏེ། བྱང་འཕགས་ཀྱི་ལུས་ཡིན་པའི་
ཕྱིར། ཁ་ཅིག་གིས། དེ་དུད་འགྲོའི་གཟུགས་བརྙན་ཡིན་ཟེར་བ་མི་འཐད་དེ།
དེའི་བྱད་བཞིན་དུད་འགྲོའི་བྱད་བཞིན་གྱི་གཟུགས་བརྙན་དུ་ཐལ། དེ་དུད་འགྲོའི་
གཟུགས་བརྙན་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། ཁྱད་
བཞིན་གྱི་གཟུགས་བརྙན་དུ་ཐལ། འདོད་པའི་ཕྱིར། འདོད་མི་ནུས་ཏེ། བྱད་
བཞིན་ཡིན་པའི་ཕྱིར། ཁོ་ན་རེ། དེ་དུད་འགྲོའི་གཟུགས་བརྙན་ཡིན་པར་ཐལ།
རྒྱུད་བླ་མའི་འགྲེལ་བ་ལས། འཁོར་བ་ནི་ཟག་པ་མེད་པའི་དབྱིངས་ན་ཁམས་
གསུམ་གྱི་གཟུགས་ཅན་ཡིད་ཀྱི་རང་བཞིན་གྱི་ལུས་ཡིན་ཏེ། ཞེས་གསུངས་པའི་
ཕྱིར། ཟེར་ན་མ་ཁྱབ། གཞན་ཡང་། འདུ་ཤེས་མེད་པའི་གང་ཟག་ཆོས་ཅན།
ཁྱོད་ཀྱི་རྒྱུད་ལ་གང་ཟག་གི་བདག་འཛིན་མེད་པར་ཐལ། ཁྱོད་ཀྱི་རྒྱུད་ལ་ཡིད་
ཀྱི་རྣམ་པར་ཤེས་པ་མེད་པའི་ཕྱིར། རྟགས་ཁས། འདོད་ན། ཁྱོད་ཀྱི་རྒྱུད་ལ་
རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པ་མེད་པར་
ཐལ་ལོ། །འདོད་མི་ནུས་ཏེ། ཁྱོད་ལམ་མ་ཞུགས་ཀྱི་གང་ཟག་ཡིན་པའི་ཕྱིར།
356



གཞན་ཡང་། དེའི་རྒྱུད་ལ་སྐྱེ་སེམས་དང་འཆི་སེམས་གང་རུང་མེད་པར་ཐལ།
དེའི་རྒྱུད་ལ་ཡིད་ཀྱི་རྣམ་པར་ཤེས་པ་མེད་པའི་ཕྱིར། རྟགས་ཁས། ཁྱབ་སྟེ།
སྐྱེ་སེམས་དང་འཆི་སེམས་གང་རུང་ཡིན་ན། ཡིད་ཀྱི་རྣམ་པར་ཤེས་པ་ཡིན་
དགོས་པའི་ཕྱིར་ཏེ། མཛོད་ལས། ཆད་དང་མཚམས་སྦྱོར་འདོད་ཆགས་བྲལ།།
ཉམས་དང་འཆི་འཕོ་སྐྱེ་བ་རྣམས། །ཡིད་ཀྱི་ཤེས་པ་ཁོ་ནའོ། །ཞེས་གསུངས་
པའི་ཕྱིར། གཞན་ཡང་། དེའི་རྒྱུད་ལ་རང་རིག་མེད་པར་ཐལ། དེའི་རྒྱུད་ལ་
ཡིད་ཀྱི་ཤེས་པ་མེད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་ཤེས་པ་ཡོད་
པའི་ཕྱིར་ཏེ། དེ་གང་ཟག་ཡིན་པའི་ཕྱིར། ཁ་ཅིག འདོད་པ་ལ་སོགས་པ་
འོག་མ་འོག་མའི་རྟེན་ལ། ས་གོང་མ་གོང་མའི་སྙོམས་འཇུག་གསར་དུ་སྐྱེ་བ་
ཡོད་ཀྱང་། རང་སའི་རྟེན་ལ་རང་སའི་སྙོམས་འཇུག་གསར་དུ་སྐྱེ་བ་མེད་དེ།
རང་ས་ན་རང་སའི་སྙོམས་འཇུག་མ་ཉམས་པར་ཡོད་པའི་ཕྱིར། གོང་སའི་རྟེན་
ལ་འོག་སའི་སྙོམས་འཇུག་གསར་དུ་སྐྱེ་བ་མེད། གོང་ས་ན་རང་སའི་བསྡུས་པའི་
རང་གི་འོག་ས་ལས་མཆོག་ཏུ་གྱུར་བའི་སྙོམས་འཇུག་ཡོད་པའི་ཕྱིར། གོང་སའི་
རྟེན་ལ་འོག་སའི་སྙོམས་འཇུག་སྤྱིར་བཏང་ལ་མངོན་དུ་བྱེད་པ་མེད་དེ། དེ་བྱས་
པ་ལ་དགོས་པ་མེད་པའི་ཕྱིར། དམིགས་གསལ་ལ་ཡོད་དེ། སྲིད་རྩེའི་རྟེན་ལ་
ཅི་ཡང་མེད་ཀྱི་སྙོམས་འཇུག་མངོན་དུ་བྱེད་པ་ཡོད་དེ། སྲིད་རྩེའི་རྟེན་ཅན་གྱི་
ཕྱིར་མི་འོང་གིས་ཅི་ཡང་མེད་ཀྱི་སེམས་ལ་བརྟེན་ནས་སྲིད་རྩེ་ལ་ཆགས་བྲལ་བྱེད་
པའི་ཕྱིར། མཛོད་ལས། བསམ་གཏན་གཟུགས་མེད་རང་དང་ནི། །འོག་
357



སའི་རྟེན་ཅན་འོག་དགོས་མེད། །སྲིད་རྩེར་འཕགས་པས་ཅི་ཡང་མེད། །མངོན་
དུ་བྱས་ནས་ཟག་པ་ཟད། །ཞེས་གསུངས་པའི་ཕྱིར། ཟེར་ན། གོང་སའི་རྟེན་
ལ་འདོད་པའི་སྙོམས་འཇུག་མངོན་དུ་བྱེད་པ་ཡོད་པར་ཐལ། དེའི་རྟེན་ལ་འོག་
སའི་སྙོམས་འཇུག་མངོན་དུ་བྱེད་པ་ཡོད་པ་གང་ཞིག གཟུགས་ཁམས་དང་
གཟུགས་མེད་ཁམས་གང་རུང་ཡིན་ན་གོང་ས་ཡིན་དགོས་པའི་ཕྱིར། འདོད་
ན༑ འདོད་པའི་སྙོམས་འཇུག་ཡོད་པར་ཐལ་ལོ། །བྱས་པ་ལ་ཁོ་ན་རེ། གོང་
སའི་རྟེན་ལ་འོག་སའི་སྙོམས་འཇུག་མངོན་དུ་བྱེད་པ་ཡོད་པར་ཐལ། བསམ་
གཏན་གཉིས་པའི་རྟེན་ལ་དང་པོའི་སྙོམས་འཇུག་མངོན་དུ་བྱེད་པ་ཡོད་པའི་ཕྱིར།
ཟེར་ན་མ་ཁྱབ། གཞན་ཡང་། བསམ་གཏན་གཉིས་པའི་རྟེན་ལ་བསམ་གཏན་
དང་པོའི་སྙོམས་འཇུག་མངོན་དུ་བྱེད་པ་མེད་པར་ཐལ། སྤྱིར་བཏང་དམིགས་
བསལ་གྱི་དོན་དེ་འཐད་པའི་ཕྱིར། འདོད་ན། དེ་ཡོད་པར་ཐལ། བསམ་གཏན་
གཉིས་པའི་རྒྱུད་ལ་བསམ་གཏན་དང་པོའི་སྙོམས་འཇུག་ཡོད་པའི་ཕྱིར་ཏེ། བསམ་
གཏན་གཉིས་པའི་རྟེན་ཅན་གྱི་བྱང་སེམས་ས་དྲུག་པ་བ་དེའི་རྒྱུད་ལ་དེ་ཡོད་པའི་
ཕྱིར། གཞན་ཡང་བསམ་གཏན་གཉིས་པ་བའི་རྒྱུད་ལ་བསམ་གཏན་དང་པོའི་
སྙོམས་འཇུག་ཡོད་པར་ཐལ། དེའི་རྒྱུད་ལ་བསམ་གཏན་དང་པོའི་སེམས་ཡོད་ ་
པའི་ཕྱིར། བསམ་གཏན་གཉིས་པ་བའི་རྒྱུད་ཀྱི་མིག་གི་རྣམ་པར་ཤེས་པ་དེ་བསམ་
གཏན་དང་པོའི་སེམས་ཡིན་པའི་ཕྱིར་ཏེ། མཛོད་ལས། གཉིས་པ་སོགས་ན་
ལུས་མིག་དང་། །རྣ་བའི་རྣམ་ཤེས་རྣམ་རིག་བློ། །གང་ཡིན་དེ་ནི་དང་པོར་



གཏོགས། །ཞེས་གསུངས་པའི་ཕྱིར། གཞན་ཡང་། གསམ་གཏན་གཉིས་པ་
བའི་རྒྱུད་ལ་བསམ་གཏན་དང་པོའི་སེམས་ཡོད་པར་ཐལ། བསམ་གཏན་གཉིས་
པ་ནས་བསམ་གཏན་དང་པོར་འཆི་འཕོ་ཁ་མའི་གང་ཟག་དེའི་རྒྱུད་ལ་བསམ་གཏན་
དང་པོའི་སེམས་ཡོད་པའི་ཕྱིར་ཏེ། དེའི་རྒྱུད་ལ་དེའི་ཤེས་པ་ཡོད་པའི་ཕྱིར་ཏེ།
དེའི་རྒྱུད་ལ་བསམ་གཏན་དང་པོ་བའི་རྣམ་སྨིན་གྱི་འབྲས་བུ་སྒྲུབ་བྱེད་ཀྱི་ལས་
ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ལས་ཉོན་གྱིས་
བསམ་གཏན་དང་པོར་སྐྱེ་བ་ལེན་ཁ་མའི་གང་ཟག་ཡིན་པའི་ཕྱིར། ཁ་ཅིག་གིས།
རང་སའི་རྟེན་ལ་རང་སའི་སྙོམས་འཇུག་གསར་དུ་སྐྱེ་བ་ཡོད་པར་ཐལ། གསམ་
གཏན་དང་པོའི་རྟེན་ལ་བསམ་གཏན་དང་པོའི་སྙོམས་འཇུག་གསར་དུ་སྐྱེ་བ་ཡོད་
པའི་ཕྱིར་ཏེ། བསམ་གཏན་དང་པོ་བའི་རྒྱུད་ཀྱི་བསམ་གཏན་དང་པོའི་སྙོམས་
འཇུག་དེ་དེའི་རྟེན་ལ་གསར་དུ་སྐྱེ་བའི་ཕྱིར། གཞན་ཡང་། དེ་འདོད་པའི་རྟེན་
ལ་གསར་དུ་སྐྱེས་པར་ཐལ། དེ་གསར་དུ་སྐྱེས་བསམ་གཏན་དང་པོའི་བརྟེན་
ལ་གསར་དུ་མ་སྐྱེས་པའི་ཕྱིར། འདོད་ན། དེ་འདོད་པའི་རྟེན་ལ་སྐྱེ་བར་ཐལ།
འདོད་པའི་ཕྱིར། འདོད་ན། དེ་འདོད་པའི་རྟེན་ལ་ཡོད་པར་ཐལ་ལོ། །ཟེར་
ན༑ འགོག་པ་དང་པོ་མིའི་ནང་དུ། །ཞེས་གསུངས་པ་མི་འཐད་པར་ཐལ།
ཁམས་གོང་མའི་རྟེན་ལ་འགོག་སྙོམས་གསར་དུ་སྐྱེ་བ་ཡོད་པའི་ཕྱིར། མ་གྲུབ་
ན་སོང་། དེར་ཐལ། དེའི་རྟེན་ཅན་གྱི་གང་ཟག་གི་རྒྱུད་ཀྱི་འགོག་སྙོམས་དེ་
དེའི་རྟེན་ལ་གསར་དུ་སྐྱེས་པའི་ཕྱིར། དེ་གསར་དུ་སྐྱེས་པའི་ཕྱིར། ཁྱབ་པ་
359



ཁས། གཞན་ཡང་། །གོང་ན་མཐོང་ལམ་མེད། ཞེས་གསུངས་པ་མི་འཐད་
པར་ཐལ། ཁམས་གོང་མའི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར།
དེའི་རྟེན་ལ་ལམ་ཤེས་གསར་དུ་སྐྱེ་བ་ཡོད་པའི་ཕྱིར། དེའི་རྟེན་ཅན་གྱི་བྱང་སེམས་
འཕགས་པའི་རྒྱུད་ཀྱི་ལམ་ཤེས་དེ་དེའི་རྟེན་ལ་གསར་དུ་སྐྱེས་པའི་ཕྱིར། དེ་གསར་
དུ་སྐྱེས་པའི་ཕྱིར། ཁྱབ་པ་ཁས། འདོད་པའི་རྟེན་ཅན་གྱི་ལོངས་སྐུ་ཡོད་པར་
ཐལ། འདོད་པའི་རྟེན་ལ་གསར་དུ་སངས་རྒྱས་པའི་གང་ཟག་ཡོད་པའི་ཕྱིར།
དེའི་རྟེན་ལ་རྣམ་མཁྱེན་གསར་དུ་ཐོབ་པ་ཡོད་པའི་ཕྱིར། མ་གྲུབ་ན། དེར་ཐལ།
འདོད་པའི་རྟེན་ཅན་གྱི་སངས་རྒྱས་འཕགས་པའི་རྒྱུད་ཀྱི་རྣམ་མཁྱེན་དེ་འདོད་
པའི་རྟེན་ལ་གསར་དུ་ཐོབ་པའི་ཕྱིར། དེ་དེའི་རྟེན་ལ་གསར་དུ་སྐྱེས་པའི་ཕྱིར།
དེ་གསར་དུ་སྐྱེས་པའི་ཕྱིར། ཁྱབ་པ་ཁས། གཞན་ཡང་། བསམ་གཏན་དང་
པོའི་རྟེན་ལ་དེའི་ཉེར་བསྡོགས་བསྒོམ་པ་ཡོད་པར་ཐལ། དེའི་རྟེན་ལ་དེའི་དངོས་
གཞི་སྙོམས་འཇུག་གསར་དུ་སྐྱེས་པ་ཡོད་པའི་ཕྱིར། འདོད་ན། བསམ་གཏན་
དང་པོའི་རྒྱུད་ལ་དེའི་ཉེར་བསྡོགས་ཡོད་པར་ཐལ། འདོད་པའི་ཕྱིར། འདོད་
མི་ནུས་ཏེ། བསམ་གཏན་དང་པོ་བ་ཡིན་ན་བསམ་གཏན་དང་པོའི་དངོས་གཞི་
སྙོམས་འཇུག་ཐོབ་པས་ཁྱབ་པའི་ཕྱིར། གཞན་ཡང་། སྲིད་རྩེའི་རྟེན་ལ་ཅི་ཡང་
མེད་ཀྱི་ཉེར་བསྡོགས་བསྒོམ་པ་ཡོད་པར་ཐལ། དེའི་རྟེན་ལ་ཅི་ཡང་མེད་ཀྱི་སྙོམས་
འཇུག་གསར་དུ་སྐྱེ་བ་ཡོད་པའི་ཕྱིར། མ་གྲུབ་ན་སོང་། དེར་ཐལ། སྲིད་རྩེའི་
རྟེན་ཅན་གྱི་ཕྱིར་མི་འོང་གི་རྒྱུད་ཀྱི་ཅི་ཡང་མེད་ཀྱི་སྙོམས་འཇུག་དེ་དེའི་རྟེན་ལ་
360



མ་འཕེན་བྱེད་ཀྱི་ལས་གསབཅུ་གཉིས་ཀྱི་ནང་ཚན་དྲན་ཅི་ཡང་མེད་མ་
གསར་དུ་སྐྱེས་པའི་ཕྱིར། འདོད་ན། དེའི་རྟེན་ལ་ཅི་ཡང་མེད་དུ་སྐྱེ་འགྱུར་གྱི་
ལས་གསར་དུ་སོག་པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྟེན་
ལ་འཕེན་བྱེད་ཀྱི་ལས་གསར་དུ་གསོག་པ་ཡོད་པར་ཐལ་ལོ། །འདོད་ན། སྲིད་
རྩེའི་སས་བསྡུས་ཀྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པ་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། དེ་ཡིན་ན་ཅི་ཡང་མེད་མན་
ཆད་ཀྱི་སས་བསྡུས་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སྲིད་རྩེའི་
རྟེན་ལ་ཅི་ཡང་མེད་ཀྱི་སྙོམས་འཇུག་གསར་དུ་སྐྱེ་བ་ཡོད་པར་ཐལ། དེའི་རྟེན་
ལ༑ གང་ཟག་གི་བདག་མེད་མངོན་སུམ་དུ་རྟོགས་པའི་ཅི་ཡང་མེད་ཀྱི་སྙོམས་
འཇུག་གསར་དུ་སྐྱེ་བ་ཡོད་པའི་ཕྱིར། ཟེར་ན། མ་ཁྱབ་སྟེ། གང་ཟག་གི་བདག་
མེད་མངོན་སུམ་དུ་རྟོགས་པའི་ཅི་ཡང་མེད་ཀྱི་སྙོམས་འཇུག་གསར་དུ་སྐྱེ་བའི་
རྟེན་ཅན་གྱི་གང་ཟག་ཡིན་ན་ཅི་ཡང་མེད་ཀྱི་སྙོམས་འཇུག་གསར་དུ་སྐྱེ་བའི་རྟེན་
ཅན་གྱི་གང་ཟག་ཡིན་དགོས་པར་ཐལ། ཁྱོད་ཀྱི་སྒྲུབ་བྱེད་དེ་འཐད་པའི་ཕྱིར།
འདོད་ན། དམན་ལམ་སྔོན་དུ་མ་སོང་བའི་སྦྱོར་ལམ་ཆོས་མཆོག་ཆེན་པོའི་སྐད་
ཅིག་མཐའ་མ་ལ་གནས་པའི་སེམས་དཔའ་ཆོས་ཅན། བསམ་གཏན་གྱིས་དངོས་
གཞི་སྙོམས་འཇུག་གསར་དུ་སྐྱེ་བའི་རྟེན་ཅན་གྱི་གང་ཟག་ཡིན་པར་ཐལ། སྟོང་
ཉིད་མངོན་སུམ་དུ་རྟོགས་པའི་དེ་གསར་དུ་སྐྱེ་བའི་དེ་ཡིན་པའི་ཕྱིར། ཁྱབ་པ་
ཁས། དེར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གསར་དུ་སྐྱེ་
བའི་དེ་ཡིན་པའི་ཕྱིར། འདོད་མི་ནུས་ཏེ། བསམ་གཏན་གྱི་དངོས་གཞི་སྙོམས་
361



འཇུག་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར། ཁ་ཅིག་ན་རེ། སྐྱེ་འཕགས་
ཀྱི་རྟེན་གྱི་གང་ཟག་གི་དབང་དུ་བྱས་ན། ལམ་མ་ཞུགས་ཀྱི་དབང་དུ་བྱས་པ་
དང་། ལམ་ཞུགས་ཀྱི་དབང་དུ་བྱས་པ་དང་གཉིས། དང་པོ་ནི། བསམ་གཟུགས་
བརྒྱད་ཐོབ་པའི་ལམ་མ་ཞུགས་ཀྱི་གང་ཟག་ཡོད་དེ། དེ་ཐོབ་པའི་ཕྱི་རོལ་བ་ཡོད་
པའི་ཕྱིར། གཉིས་པ་ལ། ཐེག་དམན་གྱི་དབང་དུ་བྱས་པ་དང་། ཐེག་ཆེན་གྱི་
དབང་དུ་བྱས་པ་གཉིས། དང་པོ་ནི། རྒྱུན་ཞུགས་དང་ཕྱིར་འོང་གང་རུང་ཡིན་
ན་བསམ་གཏན་གྱི་དངོས་གཞི་སྙོམས་འཇུག་མ་ཐོབ་པས་ཁྱབ་ཏེ། དེ་གང་རུང་
ཡིན་ན་འདོད་པ་ལ་འདོད་ཆགས་དང་མ་བྲལ་བས་ཁྱབ་པའི་ཕྱིར། ཕྱིར་མི་འོང་
དང་དགྲ་བཅོམ་པ་གང་རུང་ཡིན་ན་བསམ་གཏན་གྱི་དངོས་གཞི་སྙོམས་འཇུག་
ཐོབ་པས་ཁྱབ་ཏེ། དེ་གང་རུང་ཡིན་ན་བསམ་གཏན་དང་པོའི་ཉེར་བསྡོགས་ཀྱི་
སྟོབས་ཀྱིས་འདོད་པ་ལ་འདོད་ཆགས་དང་བྲལ་བས་ཁྱབ་པའི་ཕྱིར། དེར་ཐལ།
དེ་གང་རུང་ཡིན་ན་བསམ་གཏན་དང་པོའི་དངོས་གཞི་སྙོམས་འཇུག་ཐོབ་པས་
ཁྱབ། བསམ་གཏན་གཉིས་པའི་དངོས་གཞི་སྙོམས་འཇུག་ཐོབ་པས་མ་ཁྱབ་པའི་
ཕྱིར་ཏེ། དེ་མ་ཐོབ་པའི་དེ་གང་རུང་ཡོད་པའི་ཕྱིར། གཉིས་པ་ལ། བསམ་
གཏན་གྱི་དངོས་གཞིའི་སྙོམས་འཇུག་མ་ཐོབ་པའི་སྦྱོར་ལམ་རྩེ་མོ་མན་ཆད་ལ་
གནས་པའི་སེམས་དཔའ་ཡོད་དེ། ངན་སོང་དུ་སྐྱེ་བ་ལེན་པའི་དེ་ཡོད་པའི་ཕྱིར།
ཐེག་ཆེན་གྱི་སྦྱོར་ལམ་བཟོད་པ་དང་ཆོས་མཆོག་འབྲིང་མན་ཆད་གང་རུང་ལ་
གནས་པའི་སེམས་དཔའ་ཡིན་ན། བསམ་གཏན་དང་པོའི་དངོས་གཞིའི་སྙོམས་
362



འཇུག་ཐོབ་པས་ཁྱབ། གསམ་གཏན་གཉིས་པའི་དེ་ཐོབ་པས་མ་ཁྱབ་ཏེ། དེ་
གང་རུང་ལ་གནས་པའི་སེམས་དཔའ་གཟུགས་ཁམས་སུ་ལས་ཉོན་གྱིས་སྐྱེ་བ་ལེན་
པ་ཡོད་པའི་ཕྱིར། ཆོས་མཆོག་ཆེན་པོ་ལ་གནས་པའི་སེམས་དཔའ་ཡིན་ན།
བསམ་གཟུགས་བརྒྱད་ཀ་ཐོབ་པས་ཁྱབ་ཏེ། དེ་ཡིན་ན་ཁམས་གསུམ་གང་རུང་
དུ་ལས་ཉོན་གྱིས་སྐྱེ་བ་མི་ལེན་པའི་ཁྱབ་པའི་ཕྱིར། ཞེས་ཟེར། འོ་ན། བསྔགས་
འོས་བསྔགས་བསྟོད་ལས། ཁྱོད་ཀྱི་བསྟན་པའི་རྗེས་འགྲོ་བ། །བསམ་གཏན་
དངོས་གཞི་མ་ཐོབ་ཀྱང་། །བདུད་ཀྱི་མིག་རས་བཙའ་བཞིན་དུ། །སྲིད་པ་དག་
ནི་ལྡོག་པར་བྱེད། །ཞེས་གསུངས་པ་མི་འཐད་པར་ཐལ། བསམ་གཏན་གྱི་
དངོས་གཞི་མ་ཐོབ་པར་ཉོན་མོངས་སྤངས་པའི་གང་ཟག་མེད་པའི་ཕྱིར། མ་
གྲུབ་ན་སོང་། དགྲ་བཅོམ་ཐོབ་མ་ཐག་པའི་སྤངས་བྱ་གཅིག་ཅར་བའི་ཉན་ཐོས་
དགྲ་བཅོམ་པ་དེ་དེ་ཡིན་པར་ཐལ། དེ་ཡོད་པའི་ཕྱིར། འདོད་ན། དེས་བསམ་
གཏན་གྱི་དངོས་གཞི་སྙོམས་འཇུག་མ་ཐོབ་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། དེ་ཐོབ་པར་ཐལ། དགྲ་བཅོམ་ཡིན་པའི་ཕྱིར། འཁོར་
གསུམ། གཞན་ཡང་། དེ་འདྲ་བའི་དགྲ་བཅོམ་གྱིས་བསམ་གཏན་གཉིས་པའི་
དངོས་གཞི་སྙོམས་འཇུག་ཐོབ་པར་ཐལ། དེས་བསམ་གཏན་དང་པོའི་དེ་ཐོབ་
པ་གང་ཞིག སྤངས་བྱ་གཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་
བསམ་གཏན་དང་པོའི་དངོས་གཞི་སྙོམས་འཇུག་ཡིན་ན། བསམ་གཟུགས་བརྒྱད་
ཀ་ཡིན་དགོས་པའི་ཕྱིར་ཏེ། དེ་ཡིན་ན་བསམ་གཏན་གཉིས་པའི་དངོས་གཞི་སྙོམས་
363



འཇུག་ཡིན་དགོས་པའི་ཕྱིར། མ་གྲུབ་ན། སྤངས་བྱ་གཅིག་ཅར་བའི་ཉན་ཐོས་
དགྲ་བཅོམ་པ་དེས་བསམ་གཏན་དང་པོའི་དངོས་གཞི་སྙོམས་འཇུག་ཐོབ་རྗེས་
སུ་བསམ་གཏན་གཉིས་པའི་དངོས་གཞི་ཐོབ་ཕྱིར་དུ་བསམ་གཏན་གཉིས་པའི་ཉེར་
བསྡོགས་བསྒོམ་པར་ཐལ། མ་གྲུབ་པ་དེའི་ཕྱིར། འདོད་ན། དེས་དེའི་ཕྱིར་
དུ་ཉེར་བསྡོགས་ཡིད་བྱེད་དྲུག་པོ་གང་རུང་གཅིག་བསྒོམ་པར་ཐལ། འདོད་པའི་
ཕྱིར། ཁྱབ་སྟེ། དེའི་ཉེར་བསྡོགས་ཟག་མེད་མེད་པའི་ཕྱིར། འདོད་ན། དེའི་
རྒྱུད་ལ་དེ་དྲུག་པོ་གང་རུང་ཡོད་པར་ཐལ། འདོད་པའི་ཕྱིར། འདོད་ན། བསམ་
གཏན་གཉིས་པའི་ཉེར་བསྡོགས་སྦྱོར་བ་མཐའི་ཡིད་བྱེད་ཡོད་པར་ཐལ། འདོད་
པའི་ཕྱིར། འདོད་ན། དེའི་རྒྱུད་ལ་འཇིག་རྟེན་པའི་སྒོམ་སྤང་དུ་གྱུར་བའི་བསམ་
གཏན་དང་པོའི་ཉོན་མོངས་ཆུང་ངུའི་ཆུང་ངུའི་དངོས་གཉེན་དུ་གྱུར་བའི་བསམ་
གཏན་གཉིས་པའི་ཉེར་བསྡོགས་ཡོད་པར་ཐལ། འདོད་པའི་ཕྱིར། འདོད་མི་
ནུས་སོ། །གཞན་ཡང་། བསམ་གཏན་གཉིས་པའི་དངོས་གཞིའི་སྙོམས་འཇུག་
ཡིན་ན། རང་གི་ཉེར་ལེན་དུ་གྱུར་བའི་བསམ་གཏན་གཉིས་པའི་ཉེར་བསྡོགས་
ལས་བྱུང་བའི་ཁྱབ་པར་ཐལ། སྤངས་བྱ་གཅིག་ཅར་བའི་ཉན་ཐོས་དགྲ་བཅོམ་
པས་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པའི་ཚེ་བསམ་གཏན་
གཉིས་པའི་དངོས་གཞིའི་སྙོམས་འཇུག་མ་ཐོབ་པའི་ཕྱིར། འདོད་ན། བསམ་
གཏན་དང་པོའི་དངོས་གཞིའི་སྙོམས་འཇུག་ཡིན་ན། རང་གི་ཉེར་ལེན་དུ་གྱུར་
བའི་བསམ་གཏན་དང་པོའི་ཉེར་བསྡོགས་ལས་བྱུང་བའི་ཁྱབ་པར་ཐལ། འདོད་
36



པའི་ཕྱིར། འདོད་ན། ཆོས་ཉིད་ཀྱི་སྟོབས་ཀྱིས་ཐོབ་པའི་བསམ་གཏན་དང་
པོའི་དངོས་གཞིའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། འདོད་མི་
ནུས་ཏེ། ཆོས་ཅན་དེ་ཡིན་པའི་ཕྱིར། འདོད་ཉོན་དགུ་བའི་དངོས་གཉེན་བར་
ཆད་མེད་ལམ་ལ་བརྟེན་ནས་ཕྱིར་མི་འོང་གི་འབྲས་བུ་ཐོབ་མ་ཐག་པའི་ཕྱིར་མི་
འོང་ཆོས་ཅན། བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པར་
ཐལ། ཕྱིར་མི་འོང་ཡིན་པའི་ཕྱིར། ཁྱབ་པ་ཁས། འདོད་ན། དེས་བསམ་
གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ལ་བརྟེན་ནས། བསམ་
གཏན་དང་པོའི་དངོས་གཞིར་སྙོམས་འཇུག་ཐོབ་པར་ཐལ། འདོད་པ་གང་ཞིག་
དེས་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་དེ་མ་ཐོབ་
པའི་ཕྱིར། མ་གྲུབ་ན། སྲིད་ཉོན་དགུ་བའི་དངོས་གཉེན་བར་ཆད་མེད་ལམ་
ལ་བརྟེན་ནས་དགྲ་བཅོམ་པ་ཐོབ་མ་ཐག་པའི་སྤངས་བྱ་གཅིག་ཅར་བའི་དགྲ་
བཅོམ་གྱིས་དེ་ལ་བརྟེན་ནས་བསམ་གཏན་དང་པོའི་དངོས་གཞིའི་སྙོམས་འཇུག་
ཐོབ་པར་ཐལ། འདོད་པའི་ཕྱིར། འདོད་ན། དེས་འདོད་ཉོན་དགུ་བའི་དངོས་
གཉེན་བར་ཆད་མེད་ལམ་ལ་བརྟེན་ནས་དེ་ཐོབ་པར་ཐལ། འདོད་པའི་ཕྱིར།
འདོད་ན། དེས་སྲིད་ཉོན་དགུ་བའི་དངོས་གཉེན་བར་ཆད་མེད་ལམ་ལ་བརྟེན་
ནས་སྲིད་རྩེའི་དངོས་གཞིའི་སྙོམས་འཇུག་ཐོབ་པར་ཐལ་ལོ། །རྩ་བར་འདོད་
ན༑ དེས་བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ལ་བརྟེན་
ནས་ཕྱིར་མི་འོང་གི་འབྲས་བུ་ཐོབ་པར་ཐལ། འདོད་པའི་ཕྱིར། འདོད་མི་ནུས་
365



ཏེ༑ དེས་འདོད་ཉོན་དགུ་བའི་དངོས་གཉེན་བར་ཆད་མེད་ལམ་ལ་བརྟེན་ནས་
ཐོབ་པའི་ཕྱིར། གཞན་ཡང་། བྱང་སེམས་སྦྱོར་ལམ་པ་ཡིན་ན། བསམ་གཏན་
གྱི་དངོས་གཞི་སྙོམས་འཇུག་ཐོབ་པས་ཁྱབ་པར་ཐལ། ཚོགས་ལམ་ཆེན་པོ་ལ་
གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞི་སྙོམས་འཇུག་
ཐོབ་པའི་ཁྱབ་པའི་ཕྱིར་ཏེ། དེ་ཡིན་ན། ཆོས་རྒྱུན་གྱི་ཏིང་ངེ་འཛིན་ཐོབ་པའི་
ཁྱབ་པའི་ཕྱིར་ཏེ། དེ་ཚེ་ཆོས་ཀྱི་རྒྱུན་ལས་ནི། །སངས་རྒྱས་རྣམས་ལ་ཞི་གནས་
དང་། །ཡེ་ཤེས་ཡངས་པ་ཐོབ་བྱའི་ཕྱིར། །གདམས་ངག་རྒྱ་ཆེན་ནོད་པར་
འགྱུར། །ཞེས་གསུངས་པའི་ཕྱིར། གཞན་ཡང་ལས་ཉོན་གྱི་དབང་གིས་ཡི་
དྭགས་སུ་སྐྱེ་བ་ལེན་པའི་བྱང་སེམས་སྦྱོར་ལམ་པ་ཡོད་པར་ཐལ། དེའི་དབང་
གིས་ངན་སོང་དུ་སྐྱེ་བ་ལེན་པའི་དེ་ཡོད་པའི་ཕྱིར། རྟགས་ཁས། འདོད་ན། འཚོ་
བའི་ཡོ་བྱད་ཀྱིས་ཕོངས་པའི་བྱང་སེམས་སྦྱོར་ལམ་པ་ཡོད་པར་ཐལ། འདོད་
པའི་ཕྱིར། འདོད་མི་ནུས་ཏེ། བྱང་སེམས་སྦྱོར་ལམ་པ་ཡིན་ན། རིགས་ཀྱི་
ཉེས་དམིགས་བཞི་དང་བྲལ་བའི་ཁྱབ་པའི་ཕྱིར། སྐབས་འདིར་ཐེག་ཆེན་སྒྲུབ་
པའི་རྟེན་རང་བཞིན་གནས་རིགས་དེ་ཐེག་ཆེན་གྱི་སྦྱོར་ལམ་དྲོད་ནས་བཞག་པ་
ལ་རྒྱུ་མཚན་ཡོད་པའི་ཕྱིར།
366



དེ་ལ་བརྟེན་ནས་སྐྱེ་བ་སེམས་རྟེན་ལ་བསམ་གཏན་ཉེར་
བསྡོགས་ཀྱི་མཚན་ཉིད་འདོད་ཚུལ་བཤད་པ།
གཉིས་པ་ལ། ཁ་ཅིག་ན་རེ། བསམ་གཏན་གྱི་དངོས་གཞི་སྙོམས་འཇུག་ཐོབ་
བྱེད་ཀྱི་ཐབས་སུ་གྱུར་བའི་བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ།
བསམ་གཏན་གྱི་ཉེར་བསྡོགས་ཀྱི་མཚན་ཉིད་ཟེར་ན། བསམ་གཏན་གཉིས་པའི་
ཉེར་བསྡོགས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། བསམ་
གཏན་གྱི་དངོས་གཞི་སྙོམས་འཇུག་མ་ཐོབ་པར་ཐལ། འདོད་པའི་ཕྱིར། འདོད་
མི་ནུས་ཏེ། དེའི་བསམ་གཏན་དང་པོའི་དངོས་གཞིའི་སྙོམས་འཇུག་ཐོབ་པའི་
ཕྱིར་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག་གིས། རང་གི་ཐོབ་བྱར་གྱུར་
བའི་བསམ་གཏན་གྱི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་བའི་
བསམ་གཏན་གྱི་སས་བསྡུས་ཀྱི་དགེ་བའི་རིག་པ་དེ། དེའི་མཚན་ཉིད་ཟེར་ན།
བྱང་སེམས་འཕགས་པའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེའི་ཐོབ་བྱར་
གྱུར་བའི་བསམ་གཏན་གྱི་དངོས་གཞིའི་སྙོམས་འཇུག་ཡོད་པའི་ཕྱིར་ཏེ། སངས་
རྒྱས་འཕགས་པའི་རྒྱུད་ཀྱི་དེ་དེ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་
དེ་ཡིན་པའི་ཕྱིར། ཁ་ཅིག་གིས། འདོད་པ་ལ་འདོད་ཆགས་དང་བྲལ་བྱེད་ཀྱི་
36



ཐབས་སུ་གྱུར་བའི་བསམ་གཏན་དང་པོའི་སས་བསྡུས་ཀྱི་དགེ་སེམས་རྩེ་གཅིག་
པ་དང་མཚུངས་ལྡན་དང་བཅས་པ་དེ། བསམ་གཏན་དང་པོའི་དེའི་མཚན་ཉིད་
ཟེར་ན། དགྲ་བཅོམ་ཐོབ་མ་ཐག་པའི་སྤངས་བྱ་གཅིག་ཅར་བའི་ཉན་ཐོས་དགྲ་
བཅོམ་པའི་རྒྱུད་ཀྱི་རྣམ་གྲོལ་ལམ་ཆོས་ཅན། མཚན་ཉིད་དེར་ཐལ། མཚོན
བྱ་དེའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་ནུས་སོ། ཁ་
ཅིག་གིས། བསམ་གཏན་དང་པོའི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་
སུ་གྱུར་བའི་དགེ་སེམས་རྩེ་གཅིག་པ་དང་མཚུངས་ལྡན་དང་བཅས་པ་དེ་བསམ་
གཏན་དང་པོའི་ཉེར་བསྡོགས་ཀྱི་མཚན་ཉིད་ཟེར་ན། འདོད་སེམས་རྩེ་གཅིག་
པའི་ཏིང་ངེ་འཛིན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁྱབ་
སྟེ༑ བསམ་གཏན་དང་པོའི་ཉེར་བསྡོགས་ཡིན་ན་དེ་ཡིན་དགོས་པའི་ཕྱིར། རྟག་
ཁས། འདོད་ན། བསམ་གཏན་དང་པོའི་སས་བསྡུས་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག བསམ་
གཏན་གྱི་དངོས་གཞི་སྙོམས་འཇུག་ཐོབ་དོན་དུ་དམིགས་རྣམ་ཡོངས་སུ་སྦྱོང་བའི་
ཐབས་ཀྱི་དགེ་བའི་སས་བསྡུས་པའི་རིག་པ་དེ་བསམ་གཏན་གྱི་ཉེར་བསྡོགས་ཀྱི་
མཚན་ཉིད། བསམ་གཏན་དང་པོའི་དངོས་གཞི་ཐོབ་དོན་དུ་དམིགས་རྣམ་ཡོངས་
སུ་སྦྱོང་བའི་ཐབས་ཀྱི་དགེ་བས་བསྡུས་པའི་རིག་པ་བསམ་གཏན་དང་པོའི་ཉེར་
བསྡོགས་ཀྱི་མཚན་ཉིད་ཟེར་ན། སྤངས་བྱ་གཅིག་ཅར་བའི་རྒྱུན་ཞུགས་ཞུགས་
པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་
368



དེར་ཐལ། བསམ་གཏན་དང་པོའི་ཉེར་བསྡོགས་ཡིན་པའི་ཕྱིར་ཏེ། རྒྱུན་ཞུགས་
ཞུགས་པའི་མཁྱེན་པ་ཡིན་པའི་ཕྱིར། རྩ་བར་འདོད་ན། ཞི་རགས་ཀྱི་རྣམ་པ་
ཅན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བར་ཆད་མེད་ལམ་
ཡིན་པའི་ཕྱིར། གཞན་ཡང་། བསམ་གཏན་དང་པོའི་ཉེར་བསྡོགས་ཟག་མེད་
མེད་པར་ཐལ། མཚན་ཉིད་དེ་འཐད་པའི་ཕྱིར། ཁ་ཅིག་གིས། རང་གི་ཡན་
ལག་གིས་མ་ཟིན་པའི་ཐོབ་བྱར་གྱུར་བའི་བསམ་གཏན་གྱི་དངོས་གཞིའི་སྙོམས་
འཇུག་ཐོབ་བྱེད་ཀྱི་ཐབས་སུ་གྱུར་བའི་བསམ་གཏན་གྱི་སས་བསྡུས་པའི་དགེ་བའི་
རིག་པ་དེ། བསམ་གཏན་གྱི་ཉེར་བསྡོགས་ཀྱི་མཚན་ཉིད་ཟེར་ན། ཏིང་ངེ་འཛིན་
གནས་ཀྱི་ཡན་ལག་ཏུ་ལྡན་པའི་བསམ་གཏན་དང་པོའི་ཉེར་བསྡོགས་མེད་པར་
ཐལ། མཚན་ཉིད་འཐད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས།
འདིར་ཡིད་བྱེད་དང་པོ་ཞི་གནས་མཚན་ཉིད་པ་དེ་ནི། རང་གི་འོག་ས་ལ་འདོད་
ཆགས་དང་བྲལ་བྱེད་ཀྱི་གནས་ཀྱི་ཡན་ལག་ཏུ་ཤེས་པར་བྱའོ། །ཞེས་གསུངས་
པ་མི་འཐད་པར་ཐལ། འདོད་པའི་ཕྱིར། གཞན་ཡང་། གཉེན་པོའི་ཡན་ལག་
དང་ལྡན་པའི་བསམ་གཏན་དང་པོའི་ཉེར་བསྡོགས་མེད་པར་ཐལ། མཚན་ཉིད་
དེ་འཐད་པའི་ཕྱིར། འདོད་ན། དེ་ཡོད་པར་ཐལ། བསམ་གཏན་དང་པོའི་
ཉེར་བསྡོགས་རབ་ཏུ་དབེན་པ་ཡིད་བྱེད་ནས་གཉེན་པོའི་ཡན་ལག་ཐོབ་པའི་ཕྱིར་
ཏེ༑ གཉེན་པོའི་ཡན་ལག་དང་ལྡན་པའི་བསམ་གཏན་དང་པོའི་ཉེར་བསྡོགས་
རབ་ཏུ་དབེན་པ་ཡིད་བྱེད་ཡོད་པའི་ཕྱིར། དེར་ཐལ། འཇིག་རྟེན་པའི་སྒོམ་
364



སྤང་དུ་གྱུར་བའི་འདོད་ཉོན་ཆེན་པོའི་ཆེན་པོའི་དངོས་གཉེན་བྱེད་པའི་དེའི་ནུས་
པ་ཐོབ་པའི་དེ་ཡོད་པའི་ཕྱིར། ཁ་ཅིག རང་སའི་སས་བསྡུས་ཀྱི་བསམ་གཏན་
གྱི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་བའི་བསམ་གཏན་གྱི་སྦྱོར་
བའི་སས་བསྡུས་ཀྱི་དགེ་བའི་རིག་པ་དེ། བསམ་གཏན་གྱི་ཉེར་བསྡོགས་ཀྱི་མཚན་
ཉིད། བསམ་གཏན་དང་པོ་ལ་ཡང་རིགས་འགྲེ་ཟེར་ན། བསམ་གཏན་དང་
པོའི་ཉེར་བསྡོགས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་
ན༑ དེ་ཆོས་ཅན། ཁྱོད་ཀྱི་སས་བསྡུས་ཀྱི་བསམ་གཏན་དང་པོའི་དངོས་གཞི་
སྙོམས་འཇུག་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། བསམ་
གཏན་གྱི་དངོས་གཞི་སྙོམས་འཇུག་ཡིན་ན། བསམ་གཏན་དང་པོའི་ཉེར་བསྡོགས་
ཀྱི་སས་བསྡུས་མ་ཡིན་དགོས་པའི་ཕྱིར་བྱས་པ་ལ། ཁོ་ན་རེ། བསམ་གཏན་
དང་པོའི་ཉེར་བསྡོགས་ཆོས་ཅན། ཁྱོད་མཚན་ཉིད་དེར་ཐལ། ཁྱོད་བསམ་
གཏན་དང་པོའི་སས་བསྡུས་གང་ཞིག ཁྱོད་བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་བྱེད་ཀྱི་བསམ་གཏན་གྱི་སྦྱོར་བའི་སས་བསྡུས་ཡིན་པའི་
ཕྱིར་ན་མ་ཁྱབ་སྟེ། འོ་ན་རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་
ངེས་པའི་སྤངས་བྱ་གཅིག་ཅར་བའི་རྒྱུན་ཞུགས་ཆོས་ཅན། ཁྱོད་སྲིད་པ་ཐ་མའི་
ཚེ་སློབ་དཔོན་གཞན་གྱི་གདམ་ངག་ལ་མི་ལྟོས་པར་འདོད་པའི་རྟེན་ལ་རང་གི་
བྱང་ཆུབ་མངོན་དུ་བྱེད་ངེས་ཀྱི་གང་ཟག་ཡིན་པར་ཐལ། ཁྱོད་ཐེག་དམན་གྱི་
གང་ཟག་གང་ཞིག ཁྱོད་སྲིད་པ་ཐ་མའི་ཚེ་སློབ་དཔོན་གཞན་གྱི་གདམ་ངག་
370



ལ་མི་ལྟོས་པར་འདོད་པའི་རྟེན་ལ་ཐེག་དམན་གྱི་བྱང་ཆུབ་མངོན་དུ་བྱེད་པར་ངེས་
པའི་གང་ཟག་ཡིན་པའི་ཕྱིར་ཏེ། དེས་དེའི་རྟེན་ལ་རང་རྒྱལ་གྱི་བྱང་ཆུབ་མངོན་
དུ་བྱེད་པར་ངེས་པའི་གང་ཟག་ཡིན་པའི་ཕྱིར། འདོད་མི་ནུས་ཏེ། ཉན་ཐོས་
ཡིན་པའི་ཕྱིར། ཁ་ཅིག བསམ་གཏན་དང་པོའི་ཉེར་བསྡོགས་མཚན་ཉིད་
སོ་སོར་རིག་པ་ཡིད་བྱེད། བསམ་གཏན་དང་པོའི་ཉེར་བསྡོགས་ཀྱི་ཐོག་མ་ཡིན་
ཞེས་ཟེར་ན། དེ་ལ་སྐྱོན་འཕེན་པ་ཁ་ཅིག་ན་རེ། དེ་ཆོས་ཅན། ཁྱོད་བསམ་
གཏན་དང་པོའི་ཉེར་བསྡོགས་ཀྱི་ཐོག་མ་མ་ཡིན་པར་ཐལ། ཁྱོད་ཀྱི་སྔོན་དུ་བསམ་
གཏན་དང་པོའི་ཉེར་བསྡོགས་ཀྱིས་བསྡུས་པའི་ཞི་གནས་འགྲོ་དགོས་པའི་ཕྱིར་
ཏེ༑ ཁྱོད་དེས་བསྡུས་པའི་ལྷག་མཐོང་ཡིན་པའི་ཕྱིར། ཞེས་ཟེར་བ་མི་འཐད་
དེ༑ དེའི་གནས་སྐབས་སུ་ཞི་ལྷག་ཟུང་འབྲེལ་མ་ཐོབ་པའི་ཕྱིར། ལྷག་མཐོང་
ཐོག་མར་ཐོབ་པ་ན། མོས་པ་ཡིད་བྱེད་དེ་སྒོམ་བྱུང་ངོ་ཞེས་གསུངས་པའི་ཕྱིར།
གཞན་ཡང་དེ་ཆོས་ཅན། ཤེས་རབ་ཏུ་ཐལ། ལྷག་མཐོང་ཡིན་པའི་ཕྱིར། འདོད་
ན་སེམས་བྱུང་ཡིན་པར་ཐལ་ལོ། །འདོད་ཟེར་ན། འདོད་མི་ནུས་ཏེ། དེར་
གྱུར་བའི་གཙོ་སེམས་ཡོད་པའི་ཕྱིར། བྱས་པ་ལ། ཁོ་ན་རེ། དེ་ཆོས་ཅན།
སེམས་བྱུང་ཡིན་པར་ཐལ། ཡུལ་ངེས་ལྔ་པོ་གང་རུང་ཡིན་པའི་ཕྱིར་ཏེ། ཡིད་
བྱེད་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། སྐྱེས་བུ་ཚད་མ་ཡིན་ན།
ཚད་མ་ཡིན་དགོས་པར་ཐལ་ལོ། །རང་ལུགས་ནི་དེའི་དོན་ཁྱོད་བསམ་གཏན་
དང་པོའི་ཉེར་བསྡོགས་ཀྱི་ཐོག་མ་མ་ཡིན་ཏེ། ཁྱོད་ཀྱི་སྔོན་དུ་ཞི་གནས་ཀྱི་སས་
371



བསྡུས་པའི་བསམ་གཏན་དང་པོའི་ཉེར་བསྡོགས་འགྲོ་དགོས་པའི་ཕྱིར་ཏེ། ཁྱོད་
ལྷག་མཐོང་གིས་བསྡུས་པའི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར།
མཁས་པ་ཁ་ཅིག་གིས། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་
རིག་པ་ཡིད་བྱེད་དེ་འདོད་པའི་སས་བསྡུས་ཡིན་གསུངས་པ་མི་འཐད་དེ། དེ་
བསམ་གཏན་གྱི་སས་བསྡུས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། གཞན་
ཡང་དེ་ཡིན་ན། འདོད་པའི་སས་བསྡུས་ཡིན་དགོས་པར་ཐལ། དེ་འདོད་པའི་
སས་བསྡུས་ཡིན་པའི་ཕྱིར། འདོད་ན། བསམ་གཏན་དང་པོའི་ཉེར་བསྡོགས་
མཚན་ཉིད་སོ་སོར་རིག་པ་ཡིད་བྱེད་དུ་གྱུར་བའི་བསམ་གཏན་དང་པོའི་སྐྱེ་བ་འཕེན་
བྱེད་ཀྱི་ལས་ཆོས་ཅན། དེར་ཐལ། དེའི་ཕྱིར། དེ་ཡོད་པའི་ཕྱིར། བསམ་
གཏན་དང་པོའི་སྐྱེ་བ་འཕེན་བྱེད་ཀྱི་ལས་ཡིན་ན། བསམ་གཏན་དང་པོའི་ཉེར་
བསྡོགས་ཡིན་དགོས་པའི་ཕྱིར། འདོད་མི་ནུས་ཏེ། བསམ་གཏན་དང་པོའི་སས་
བསྡུས་ཡིན་པའི་ཕྱིར་ཏེ། དེའི་སྐྱེ་བ་འཕེན་བྱེད་ཀྱི་ལས་ཡིན་པའི་ཕྱིར། ཁྱབ་
ཏེ༑ ས་གཞན་གྱི་ལས་ཀྱིས་ས་གཞན་གྱི་རྣམ་སྨིན་འཕེན་པ་མེད་པའི་ཕྱིར། ཁོ་
ན་རེ། དེ་འདོད་པའི་སས་བསྡུས་ཡིན་པར་ཐལ། དེ་མཉམ་པར་མ་གཞག་པའི་
སས་བསྡུས་ཡིན་པའི་ཕྱིར། ཉན་ས་ལས། མཉམ་པར་མ་བཞག་པའི་ས་པ་ཡིད་
ལ་བྱེད་པ་དག་གི་འདོད་པ་རྣམས་ལ་རགས་པའི་མཚན་ཉིད། བསམ་གཏན་དང་
པོ་ལ་ཞི་བའི་མཚན་ཉིད་དུ་སོ་སོར་རྟོག་པར་བྱེད་པ་དེ་ནི་སོ་སོར་རིག་པ་ཡིད་ལ་
བྱེད་པའོ། །ཞེས་གསུངས་པའི་ཕྱིར་ན་མ་ཁྱབ་ཏེ། དེའི་དོན་བསམ་གཏན་དང་
372



པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ་མཉམ་པར་མ་གཞག་
པའི་ཉེས་དམིགས་ཡིད་ལ་བྱེད་པ་དག་གི་འདོད་པ་ལ་རགས་པ་དང་། བསམ་
གཏན་དང་པོ་ལ་ཞི་བའི་རྣམ་པར་ཐོས་བསམ་གྱིས་སྒྲོ་འདོགས་གཅོད་པར་བྱེད་
པ་ལུང་དེའི་དོན་ཡིན་པའི་ཕྱིར། མཚན་ཉིད་སོ་སོ་རིག་པ་ཡིད་བྱེད་མཉམ་གཞག་
གི་སས་བསྡུས་ཡིན་ཏེ། འགྲེལ་བ་རྒྱལ་སྲས་མ་ལས། མཉམ་པར་གཞག་པའི་
ས་པ་ཡིད་ལ་བྱེད་པ་དག་གིས་འདོད་པ་ལ་རགས་པ་ལ་སོགས་པར་ལྟ་བའི་ཕྱིར་
རགས་པ་དང་། དེ་མེད་པའི་ཕྱིར་བསམ་གཏན་དང་པོ་ལ་སོགས་པ་ལ་ཞི་བའི་
མཚན་ཉིད་དུ་སོ་སོར་ལོངས་སྤྱོད་པར་བྱེད་པ་དེ་ནི་སོ་སོར་རིག་པ་ཡིད་ལ་བྱེད་
པ་ཞེས་བྱ་སྟེ། དེ་ནི་ཐོས་པ་དང་བསམ་པ་འདྲེས་མར་རིག་པར་བྱའོ། །ཞེས་
གསུངས་པའི་ཕྱིར། ཁོ་ན་རེ། དེ་ཆོས་ཅན། སྒོམ་བྱུང་གི་བློ་ཡིན་པར་ཐལ།
མཉམ་གཞག་གི་སས་བསྡུས་ཡིན་པའི་ཕྱིར། ཁྱབ་ཏེ། མཛོད་ལས། མཉམ་
པར་གཞག་པའི་དགེ་བ་ནི། སྒོམ་པའོ། །ཞེས་གསུངས་པའི་ཕྱིར། འདོད་མི་
ནུས་ཏེ། ཐོས་བསམ་འདྲེས་མའི་བློ་ཡིན་པའི་ཕྱིར་ཏེ། དེ་ནི་ཐོས་པ་དང་བསམ་
པ་འདྲེས་མར་རིག་པར་བྱའོ། །ཞེས་གསུངས་པའི་ཕྱིར། ཁ་ཅིག་གིས། དེ་
ཆོས་ཅན། ཐོས་བྱུང་གི་བློ་དང་བསམ་བྱུང་གི་བློའི་གཞི་མཐུན་ཡིན་པར་ཐལ།
དེ་འདྲེས་མའི་བློ་ཡིན་པའི་ཕྱིར། ཞེས་ཟེར་བ་མི་འཐད་དེ། བསམ་གཏན་དང་
པོའི་ཉེར་བསྡོགས་མོས་པ་ཡིད་བྱེད་ཆོས་ཅན། ཞི་གནས་དང་ལྷག་མཐོང་གི་
གཞི་མཐུན་དུ་ཐལ། ཞི་ལྷག་ཟུང་འབྲེལ་གྱི་བློ་ཡིན་པའི་ཕྱིར། ཡང་ཁོ་ན་རེ།
373



དེ་ཡིན་ན་མཉམ་གཞག་གི་སས་བསྡུས་ཡིན་དགོས་པར་ཐལ། དེ་དེ་ཡིན་པའི་
ཕྱིར། འདོད་ན། དེར་གྱུར་བའི་ཐོས་བྱུང་གི་བློ་ཆོས་ཅན། དེར་ཐལ། དེའི་
ཕྱིར། འདོད་མི་ནུས་ཏེ། མཉམ་པར་མ་གཞག་པའི་སས་བསྡུས་ཡིན་པའི་ཕྱིར་
ཏེ༑ ཐོས་བྱུང་གི་བློ་ཡིན་པའི་ཕྱིར་ན། མ་ཁྱབ། ཁ་ཅིག་གིས། དེ་འདོད་པའི་
སས་བསྡུས་སུ་ཐལ། འདོད་པའི་སས་བསྡུས་ཀྱི་དེ་ཡོད་པའི་ཕྱིར། དེར་ཐལ
འདོད་པའི་སས་བསྡུས་ཀྱི་བསམ་གཏན་དང་པོའི་ཉེར་བསྡོགས་ཡོད་པའི་ཕྱིར་
ཏེ༑ འདོད་པའི་སས་བསྡུས་ཀྱི་ཞི་གནས་ཡོད་པའི་ཕྱིར་ན་མ་ཁྱབ། དེ་མེད་
ཟེར་ན། དེ་ཡོད་པར་ཐལ། དེའི་སས་བསྡུས་ཀྱི་ཞི་ལྷག་ཟུང་འབྲེལ་ཡོད་པའི་
ཕྱིར་ཏེ། འདོད་པའི་སས་བསྡུས་ཀྱི་ཐེག་ཆེན་གྱི་སྒོམ་ལམ་བར་ཆད་མེད་ལམ་
ཡོད་པའི་ཕྱིར། དེར་ཐལ། འདོད་སེམས་སུ་གྱུར་བའི་དེ་ཡོད་པའི་ཕྱིར་ཏེ།
དེ་ཁམས་གསུམ་ས་དགུ་ལ་བརྟེན་ནས་སྐྱེ་བར་འགྲེལ་ཆེན་ལས་བཤད་པའི་ཕྱིར།
ཁ་ཅིག་གིས། བསམ་གཏན་དང་པོའི་ཉེར་བསྡོགས་མི་ལྕོགས་མེད་ཡིན་ན། བསམ་
གཏན་དང་པོའི་ཉེར་བསྡོགས་ཀྱི་ཐོག་མའི་ཞི་གནས་འབའ་ཞིག་གི་སས་བསྡུས་
པའི་ཁྱབ་ཟེར་ན། དེ་མ་ཁྱབ་པར་ཐལ། སྤངས་བྱ་གཅིག་ཅར་བའི་རྒྱུན་ཞུགས་
དེས་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་
གསུམ་གྱི་ཉོན་མོངས་གཅིག་ཅར་དུ་སྤོང་བ་གང་ཞིག ཞི་ལྷག་ཟུང་འབྲེལ་
མ་ཐོབ་པའི་ཁམས་གསུམ་གྱི་ཉོན་མོངས་གཅིག་ཅར་དུ་སྤོང་མི་ནུས་པའི་ཕྱིར།
ཁ་ཅིག མཛོད་ལས། ཉེར་བསྡོགས་མི་ལྕོགས་མེད་པ་དང་། །དེ་ནི་དག་པ་
374



ཡང་ཡིན་ལ། །ཟག་པ་མེད་པ་ཡང་ཡིན་ནོ། །ཞེས་གསུངས་པ་མི་འཐད་པར་
ཐལ། མ་ཁྱབ་པ་དེའི་ཕྱིར་ཟེར་ན། མ་ཁྱབ་ཏེ། ཉེར་བསྡོགས་མི་ལྕོགས་མེད་
ཉེར་བསྡོགས་བརྒྱད་ཀྱི་དང་པོ་ཡིན་ཞིང་བསམ་གཏན་དང་པོའི་ཉེར་བསྡོགས་ལ་
དག་པ་བ་དང་། ཟག་མེད་གཉིས་སུ་ཡོད་པ་ལུང་དེའི་དོན་ཡིན་པའི་ཕྱིར། ཁོ་
ན་རེ། བསམ་གཏན་དང་པོའི་ཉེར་བསྡོགས་མི་ལྕོགས་མེད་ཡིན་ན། བསམ་
གཏན་དང་པོའི་ཉེར་བསྡོགས་ཀྱི་ཐོག་མའི་ཞི་གནས་ཡིན་དགོས་པར་ཐལ། དེ་
ཡིན་ན་བསམ་གཏན་དང་པོའི་ཉེར་བསྡོགས་ཡིད་བྱེད་དྲུག་པོ་གང་རུང་མ་ཡིན་
དགོས་པའི་ཕྱིར་ཟེར་ན། མ་ཁྱབ། ཁ་ཅིག བསམ་གཏན་དང་པོའི་ཉེར་
བསྡོགས་མི་ལྕོགས་མེད་དེ། བསམ་གཏན་དང་པོའི་ཉེར་བསྡོགས་ཀྱི་ཐོག་མའི་
ཞི་གནས་དང་། དེའི་ཉེར་བསྡོགས་མཚན་ཉིད་སོ་སོ་རིག་པ་ཡིད་བྱེད་ཀྱི་སྟེང་
ནས་མི་འཇོག་སྟེ། དེའི་གནས་སྐབས་སུ་ཞི་ལྷག་ཟུང་འབྲེལ་མ་ཐོབ་པའི་ཕྱིར།
དེས་ན་བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ནས་སྦྱོར་བ་མཐའི་
ཡིད་བྱེད་ཀྱི་བར་ལ་འཇོག་པ་ཡིན་ནོ། །ཟེར་ན། བསམ་གཏན་དང་པོའི་ཉེར་
བསྡོགས་མཐོང་ལམ་བར་ཆད་མེད་ལམ་དུ་གྱུར་བའི་རབ་ཏུ་དབེན་པ་ཡིད་བྱེད་
ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། སྤང་བྱ་གཅིག་ཅར་
བའི་རྒྱུན་ཞུགས་ཞུགས་པའི་རྒྱུད་ཀྱི་བསམ་གཏན་དང་པོའི་ཉེར་བསྡོགས་མི་ལྕོགས་
མེད་དེ། བསམ་གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཡིན་
པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་མཐོང་ལམ་བར་ཆད་
375



མེད་ལམ་དུ་གྱུར་བའི་དེ་ཡོད་པར་ཐལ། འདོད་པའི་ཕྱིར། འདོད་ན། དེ་
ཆོས་ཅན། ཁྱོད་རང་གི་ངོས་སྐལ་གྱི་འཇིག་རྟེན་པའི་སྒོམ་སྤང་དུ་གྱུར་བའི་འདོད་
ཉོན་ཆེན་པོའི་ཆེན་པོའི་དངོས་གཉེན་དུ་ཐལ། ཁྱོད་བར་ཆད་མེད་ལམ་གང་ཞིག་
བསམ་གཏན་དང་པོའི་ཉེར་བསྡོགས་རབ་ཏུ་དབེན་པ་ཡིད་བྱེད་ཡིན་པའི་ཕྱིར།
རྟགས་ཁས། འདོད་ན། ཁྱོད་ཀྱི་ངོ་སྐལ་གྱི་སྤང་བྱར་གྱུར་བའི་སྒོམ་སྤང་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། མཐོང་ལམ་ཡིན་པའི་ཕྱིར།
གཞན་ཡང་། དམ་བཅའ་དེ་མི་འཐད་པར་ཐལ། བསམ་གཏན་དང་པོའི་ཉེར་
བསྡོགས་མི་ལྕོགས་མེད་ཡིན་ན། ཞི་རགས་ཀྱི་རྣམ་པ་ཅན་མ་ཡིན་དགོས་བསམ་
གཏན་དང་པོའི་ཉེར་བསྡོགས་ཡིད་བྱེད་དྲུག་པོ་གང་རུང་ཡིན་ན། ཞི་རགས་
ཀྱི་རྣམ་པ་ཅན་ཡིན་དགོས་པའི་ཕྱིར། རྟགས་གཉིས་པ་འབུད་བྱས་པ་ལ། ཁོ་
ན་རེ། དེ་ཡིན་ན། ཉེར་བསྡོགས་ཟག་མེད་ཡིན་དགོས་པར་ཐལ། དེ་ཡིན་ན།
ཞི་རགས་ཀྱི་རྣམ་པ་ཅན་མ་ཡིན་དགོས་པའི་ཕྱིར། རྟགས་ཁས། འདོད་ན། སྦྱོར་
ལམ་སྟན་གཅིག་ལ་གནས་པའི་སྤངས་བྱ་གཅིག་ཅར་བའི་རྒྱུན་ཞུགས་ཞུགས་པའི་
རྒྱུད་ཀྱི་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། དེ་ཡོད་པའི་ཕྱིར། འདོད་ན།
འཕགས་པའི་རྒྱུད་ཀྱི་ཉེར་བསྡོགས་ཡིན་པར་ཐལ། འདོད་པའི་ཕྱིར། ཁྱབ་
ཏེ༑ བསམ་གཏན་གྱི་དངོས་གཞིའི་སྙོམས་འཇུག་ཟག་མེད་ཡིན་ན། འཕགས་
རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་ཡིན་དགོས་པའི་ཕྱིར་ཏེ།
36



མཛོད་ལས། ཟག་མེད་འཇིག་རྟེན་འདས་པའོ། །ཞེས་གསུངས་པའི་ཕྱིར་ན་
རྩ་བར་མ་ཁྱབ། ཡང་ཁོ་ན་རེ། སྤང་བྱ་གཅིག་ཅར་བའི་རྒྱུན་ཞུགས་ཀྱི་རྒྱུད་
ཀྱི་སྡུག་ཀུན་གཉིས་ལ་རགས་པ་དང་། འགོག་ལམ་གཉིས་ལ་ཞི་བའི་རྣམ་པར་
བལྟས་ནས་སྒོམ་པར་བྱེད་པའི་མཁྱེན་པ་ཆོས་ཅན། ཞི་རགས་ཀྱི་རྣམ་པ་ཅན་
གྱི་བསམ་གཏན་དང་པོའི་ཉེར་བསྡོགས་མ་ཡིན་པར་ཐལ། བསམ་གཏན་དང་
པོའི་ཉེར་བསྡོགས་མི་ལྕོགས་མེད་ཡིན་པའི་ཕྱིར་ཏེ། བདེན་བཞིའི་རྣམ་པ་ཅན་
གྱི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར། འདོད་ན། དེ་ཡིན་
པར་ཐལ། བདེན་བཞི་ལ་ཞི་རགས་ཏུ་བལྟས་ནས་སྒོམ་པར་བྱེད་པའི་བསམ་
གཏན་དང་པོའི་ཉེར་བསྡོགས་ཡིན་པའི་ཕྱིར་ན། མ་ཁྱབ། རེ་ཞིག་དོགས་པ་
ལ༑ བསམ་གཏན་དང་པོའི་ཉེར་བསྡོགས་ལས་དང་པོ་བའི་ཡིད་བྱེད་ཐོབ། ཉོན་
མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་མ་ཐོབ་པའི་གང་ཟག་
གི་རྒྱུད་ཀྱི་བསམ་གཏན་དང་པོའི་ཉེར་བསྡོགས་ཡིན་ན། བསམ་གཏན་དང་པོའི་
ཉེར་བསྡོགས་ལས་དང་པོ་བའི་ཡིད་བྱེད་ཡིན་པས་མ་ཁྱབ་པར་ཐལ། བསམ་
གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ཐོབ། བསམ་གཏན་དང་
པོའི་སྦྱོར་བ་མཐའི་འབྲས་བུ་ཡིད་བྱེད་མ་ཐོབ་པའི་གང་ཟག་གི་རྒྱུད་ཀྱི་བསམ་
གཏན་དང་པོའི་ཉེར་བསྡོགས་ཡིན་ན། བསམ་གཏན་དང་པོའི་ཉེར་བསྡོགས་
སྦྱོར་བ་མཐའི་ཡིད་བྱེད་ཡིན་པས་མ་ཁྱབ་པའི་ཕྱིར་ན། མ་ཁྱབ། མ་གྲུབ་ན།
མཐོང་ལམ་གྱི་སྔ་རོལ་དུ་འཇིག་རྟེན་པའི་སྐོམ་སྤངས་སུ་གྱུར་བའི་འདོད་ཉོན་
377



བརྒྱད་པ་སྤང་བའི་འབྲས་བུ་ཐོད་རྒལ་བའི་ཕྱིར་འོང་ཞུགས་པའི་རྒྱུད་ཀྱི་ཉན་ཐོས་
ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། དེར་
ཐལ། དེ་འདྲ་བའི་ཞུགས་པ་དེས་བསམ་གཏན་དང་པོའི་ཉེར་བསྡོགས་སྦྱོར་བ་
མཐའི་ཡིད་བྱེད་ཐོབ། བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་
མ་ཐོབ་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། དེ་ལ་བརྟེན་
ནས་འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་བརྒྱད་པ་སྤང་བའི་ཕྱིར་
ཏེ༑ མཐོང་ལམ་གྱི་སྔ་རོལ་དུ་དེ་སྤང་བའི་ཕྱིར། དེར་ཐལ། དེ་ཡོད་པའི་
ཕྱིར་ཏེ། དེའི་སྔ་རོལ་དུ་དེ་སྤང་བའི་འབྲས་བུ་ཐོད་རྒལ་བའི་ཕྱིར་འོང་ཡོད་པའི་
ཕྱིར། དེར་ཐལ། དེ་འདྲ་བའི་ཕྱིར་འོང་འབྲས་གནས་ཚེ་གཅིག་བར་ཆད་གཅིག་
པ་ཡོད་པའི་ཕྱིར་ཏེ། མཛོད་འགྲེལ་ལས། སྔོན་རྣམ་པ་གསུམ་མམ་བཞི་སྤངས་
པ་བདུན་ནམ་བརྒྱད་སྤངས་པ་ནི། ཇི་སྲིད་དུ་འབྲས་བུ་ཁྱད་པར་ཅན་མ་ཐོབ་
པ་དེ་སྲིད་དུ་རིགས་ནས་རིགས་སུ་སྐྱེ་བ་དང་། བར་ཆད་གཅིག་པ་ཅེས་ནི་མི་
བྱའོ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་ཏེ། ཕྱིར་འོང་ཞུགས་
པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པར་ཐལ། བསམ་
གཏན་དང་པོའི་ཉེར་བསྡོགས་མི་ལྕོགས་མེད་ཡིན་པའི་ཕྱིར་ཏེ། བར་ཆད་མེད་
ལམ་དུ་གྱུར་བའི་བསམ་གཏན་དང་པོའི་ཉེར་བསྡོགས་ཡིན་པའི་ཕྱིར། ཁ་ཅིག །
བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ཐོབ་པ་དང་། ལྷག་མཐོང་
ཐོབ་པ། སྒོམ་བྱུང་གི་བློ་ཐོབ་པ་རྣམས་དུས་མཉམ་ཟེར་ན། བསམ་གཏན་དང་
378



པོའི་ཉེར་བསྡོགས་མོས་པ་ཡིད་བྱེད་མ་ཐོབ་པར་ལྷག་མཐོང་ཐོབ་པ་མེད་པར་ཐལ།
དམ་བཅའ་འཐད་པའི་ཕྱིར། རྩ་བར་འདོད་ན། དེ་ཡོད་པར་ཐལ། དེ་མ་ཐོབ་
པར་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཐོབ་པ་ཡོད་པའི་ཕྱིར་
ཏེ༑ བསམ་གཏན་དང་པོའི་ཉེར་བསྡོགས་མི་ལྕོགས་མེད་ཡིན་ན། བསམ་དང་
པོའི་ཉེར་བསྡོགས་ཡིད་བྱེད་དྲུག་པོ་གང་རུང་མ་ཡིན་དགོས་པའི་ཕྱིར། གཞན་
ཡང་དམ་བཅའ་དེ་མི་འཐད་པར་ཐལ། བསམ་གཏན་དང་པོའི་ཉེར་བསྡོགས་
ཀྱི་ཐོག་མའི་ཞི་གནས་ལ་གནས་པའི་གང་ཟག་དེས་སྒོམ་བྱུང་གི་བློ་ཐོབ་པའི་ཕྱིར་
ཏེ༑ དེས་མཉམ་གཞག་གི་སས་བསྡུས་ཀྱི་དགེ་བ་ཐོབ་པའི་ཕྱིར། ཁྱབ་ཏེ། མཛོད་
ལས། མཉམ་པར་གཞག་པའི་དགེ་བ་ནི། །སྒོམ་པའོ་ཞེས་གསུངས་པའི་ཕྱིར།
མཉམ་གཞག་གི་སས་བསྡུས་པའི་དགེ་བ་ཡིན་ན། སྒོམ་བྱུང་གི་བློ་ཡིན་དགོས་
པར་ཐལ། མཉམ་པར་གཞག་པའི་དགེ་བ་ནི་སྒོམ་པའོ། །ཞེས་གསུངས་པའི་
ཕྱིར་ན་མ་ཁྱབ། ཁོ་ན་རེ། སྔར་གྱི་དམ་བཅའ་དེ་འཐད་པར་ཐལ། རྣམ་བཤད་
ལས། ལྷག་མཐོང་ཐོག་མར་ཐོབ་པ་ནི་མོས་པ་ལས་བྱུང་བའི་སྒོམ་བྱུང་ངོ༌། །ཞེས་
གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི། བསམ་གཏན་དང་པོའི་ཉེར་
བསྡོགས་མཚན་ཉིད་སོ་སོར་རིག་པ་ཡིད་བྱེད་ལ་གནས་པའི་གང་ཟག་དེས་བསམ་
གཏན་དང་པོའི་ཉེར་བསྡོགས་མོས་པ་ཡིད་བྱེད་ཐོབ་པ། ལྷག་མཐོང་ཐོབ་པ། འདོད་
པ་ལ་རགས་པ་དང་བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་དཔྱོད་
པར་བྱེད་པ་ལ་སྒོམ་བྱུང་གི་མྱོང་བ་ཐོབ་པ་དེ་དེའི་དོན་ཡིན་པའི་ཕྱིར།



ཞི་གནས་དང་ལྷག་མཐོང་གི་མཚན་ཉིད་
འདོད་ཚུལ་ལ་དཔྱད་པ།
ཁ་ཅིག་གིས། རང་གི་དམིགས་པ་ལ་འབད་མེད་ལྷུན་གྲུབ་ཏུ་འཇུག་པའི་ཏིང་
ངེ་འཛིན་དེ་ཞི་གནས་ཀྱི་མཚན་ཉིད་ཟེར་ན། འདོད་སེམས་རྩེ་གཅིག་པའི་ཏིང་
ངེ་འཛིན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན།
ཤིན་སྦྱངས་ཀྱིས་ཟིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་
ཅན་དེ་ཡིན་པའི་ཕྱིར། ཁོ་ན་རེ། དེ་ཤིན་སྦྱངས་ཀྱིས་ཟིན་པར་ཐལ། དེ་དང་
མཚུངས་ལྡན་གྱི་ཤིན་སྦྱངས་ཡོད་པའི་ཕྱིར་ཏེ། དགེ་སེམས་ཡིན་ན། རང་གི་
འཁོར་དུ་བྱུང་བའི་ཤིན་སྦྱངས་ཡོད་པས་ཁྱབ་པའི་ཕྱིར་ཏེ། མཛོད་ལས། དད་
དང་བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་
གཉིས་རྣམ་མི་འཚེ་དང་། །བརྩོན་འགྲུས་རྟག་ཏུ་དགེ་ལ་འབྱུང་། །ཞེས་གསུངས་
པའི་ཕྱིར་ན་མ་ཁྱབ། དབང་ཤེས་ཡིན་ན། རྟོག་བཅས་དཔྱོད་བཅས་ཡིན་དགོས་
པར་ཐལ། མཛོད་ལས། རྟོག་དང་དཔྱོད་དང་བཅས་པ་ནི། །རྣམ་པར་ཤེས་
པའི་ཁམས་ལྔ་ཡིན། །ཞེས་གསུངས་པའི་ཕྱིར། ཁ་ཅིག ལུས་སེམས་ཤིན་
སྦྱངས་ཀྱི་བདེ་བས་ཟིན་པའི་སྒོ་ནས། རང་གི་དམིགས་པ་ལ་འབད་མེད་དུ་འཇུག་
པའི་ཏིང་ངེ་འཛིན་ཞི་གནས་ཀྱི་མཚན་ཉིད་ཟེར་ན། གཟུགས་མེད་ཁམས་པའི་
གང་ཟག་གི་རྒྱུད་ཀྱི་ཞི་གནས་ཆོས་ཅན། མཚན་ཉིད་དེར་ཐལ། མཚོན་བྱ་
380



དེའི་ཕྱིར། འདོད་ན། དེ་ན་ལུས་ཤིན་སྦྱངས་ཡོད་པར་ཐལ། འདོད་པའི་ཕྱིར།
འདོད་ན། དེ་ན་རེག་བྱ་ཡོད་པར་ཐལ། འདོད་པའི་ཕྱིར། ཁྱབ་སྟེ་ལུས་ཤིན་
སྦྱངས་ཡིན་ན་རེག་བྱ་ཡིན་དགོས་པའི་ཕྱིར། དབུས་མཐའི་འགྲེལ་བ་ལས། རེག་
བྱའི་ཁྱད་པར་དགའ་བས་ཟིན་ན། ལུས་ཤིན་ཏུ་སྦྱངས་པ་རིག་པར་བྱའོ། །ཞེས་
གསུངས་པའི་ཕྱིར། འདོད་ན། དེ་ན་གཟུགས་ཡོད་པར་ཐལ་ལོ། །ཁ་ཅིག
ཤིན་སྦྱངས་ཀྱིས་ཟིན་པའི་སྒོ་ནས་རང་གི་དམིགས་པ་ལ་འབད་མེད་དུ་འཇུག་པའི་
བློ་ཞི་གནས་ཀྱི་མཚན་ཉིད་ཟེར་ན། ཞི་གནས་དང་མཚུངས་ལྡན་གྱི་གཙོ་སེམས་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ཏིང་ངེ་
འཛིན་དུ་ཐལ། འདོད་པའི་ཕྱིར། ཁྱབ་ཏེ། མདོ་སྡེ་དཀོན་མཆོག་སྤྲིན་ལས།
ཞི་གནས་ནི་སེམས་རྩེ་གཅིག་པའོ། །ལྷག་མཐོང་ནི་སོ་སོར་རྟོགས་པའོ་ཞེས་དང་།
ལམ་རིམ་ལས། ཡང་དག་པའི་ཏིང་ངེ་འཛིན་ལ་བསྟེན་ནས་སེམས་འཇོག་པར་
བྱེད་པ་ནི་ཞི་གནས་དང་། སོ་སོར་རྟོགས་པའི་ཤེས་རབ་ནི་ལྷག་མཐོང་དུ་གསུངས་
པའོ། །ཞེས་གསུངས་པའི་ཕྱིར། ཁ་ཅིག ཞི་གནས་ཀྱི་ངང་ནས་རང་གི་
དམིགས་པ་ལ་སོ་སོར་དཔྱོད་པར་བྱེད་པའི་ཤེས་རབ་ལྷག་མཐོང་གི་མཚན་ཉིད་
ཟེར་ན། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་
བྱེད་དུ་གྱུར་བའི་ཤེས་རབ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། ཆོས་ཅན་དེའི་ཕྱིར། འདོད་ན། རང་གི་དམིགས་པ་ལ་དཔྱད་སྟོབས་
ཀྱིས་དྲངས་པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་ལ་སོ་སོར་དཔྱོད་
381



པའི་ཤེས་རབ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། ཁ་ཅིག དཔྱད་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་
ཀྱི་བདེ་བས་ཟིན་པའི་སྒོ་ནས་རང་གི་དམིགས་པ་ལ་སོ་སོར་དཔྱོད་པར་བྱེད་པའི་
ཤེས་རབ་ལྷག་མཐོང་གི་མཚན་ཉིད་ཟེར་ན། གཟུགས་མེད་ཁམས་པའི་གང་
ཟག་གི་རྒྱུད་ཀྱི་ལྷག་མཐོང་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། འདོད་ན་སྔར་བཞིན་འགོག ཁ་ཅིག་གིས། དཔྱད་སྟོབས་ཀྱིས་དྲངས་
པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་ལ་སོ་སོར་དཔྱོད་པར་བྱེད་པའི་
བློ་ལྷག་མཐོང་གི་མཚན་ཉིད་ཟེར་ན། དེ་དང་མཚུངས་ལྡན་གྱི་གཙོ་སེམས་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན་ཤེས་རབ་ཡིན་
པར་ཐལ་ལོ། །ཁ་ཅིག བསམ་གཏན་དང་པོའི་ཉེར་བསྡོགས་དྲུག་པོ་དེ་ལམ་
བཞིར་འདུས་ཏེ། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་
པ་ཡིད་བྱེད་མོས་པ་ཡིད་བྱེད་གཉིས། སྦྱོར་ལམ་དང་། རབ་ཏུ་དབེན་པ་ཡིད་
བྱེད་དང་། སྦྱོར་བ་མཐའི་ཡིད་བྱེད་གཉིས་བར་ཆད་མེད་ལམ་དང་དཔྱོད་པ་
ཡིད་བྱེད་ཁྱད་པར་གྱི་ལམ་དང་། དགའ་བ་སྡུད་པའི་ཡིད་བྱེད་ལམ་རྣམ་པ་བཞི་
ཆར་གྱིས་བསྡུས་པའི་ཕྱིར་ཟེར་ན། བསམ་གཏན་དང་པོའི་ཉེར་བསྡོགས་རབ་
ཏུ་དབེན་པ་ཡིད་བྱེད་ཆོས་ཅན། ཁྱོད་རྒྱུད་ལ་ལྡན་པའི་ཕྱི་རོལ་བ་མེད་པར་ཐལ།
ཁྱོད་བར་ཆད་མེད་ལམ་ཡིན་པའི་ཕྱིར། ཁ་ཅིག བསམ་གཏན་དང་པོའི་
ཉེར་བསྡོགས་དང་ཚོར་བ་བདེ་བའི་གཞི་མཐུན་ཡོད་ཟེར་ན། དེ་མེད་པར་ཐལ།
382



ཉེར་བསྡོགས་ཀྱི་ཚོར་བ་ཡིན་ན་ཚོར་བ་བཏང་སྙོམས་ཀྱི་ས་པ་ཡིན་དགོས་པའི་
ཕྱིར། མཛོད་ལས། དེ་དག་ལས་ནི་ཉེར་བསྡོགས་བརྒྱད། །དག་པ་བདེ་མིན་
སྡུག་བསྔལ་མིན། །ཞེས་གསུངས་པའི་ཕྱིར། ཁོ་ན་རེ། གསེར་ཕྲེང་ལས། ལུང་
དེ་དྲངས་ནས་འདི་ལ་ཉེར་བསྡོགས་ཀྱི་ཚོར་བ་བཏང་སྙོམས་སུ་བཤད་པ་འདིར་
མི་གཟུང་ངོ་། །ཞེས་གསུངས་པ་མི་འཐད་པར་ཐལ་ལོ། །ཉེར་བསྡོགས་ཀྱི་
ཚོར་བ་ཡིན་ན། ཚོར་བ་བཏང་སྙོམས་ཀྱི་ས་པ་ཡིན་དགོས་པའི་ཕྱིར་ཟེར་ན་མ་
ཁྱབ། མཁས་པ་ཁ་ཅིག བསམ་གཏན་དང་པོའི་ཉེར་བསྡོགས་དང་ཚོར་བ་
བདེ་བའི་གཞི་མཐུན་ཡོད་པར་ཐལ། བསམ་གཏན་དང་པོའི་ཉེར་བསྡོགས་དགའ་
བ་བསྡུད་པ་ཡིད་བྱེད་དུ་གྱུར་བའི་ཚོར་བ་བདེ་བ་ཡོད་པའི་ཕྱིར་ཏེ། དེ་ལ་དགའ་
བ་བསྡུད་པ་ཡིད་བྱེད་དུ་བརྗོད་པ་ལ་རྒྱུ་མཚན་ཡོད་པའི་ཕྱིར། ཟེར་ན། འོ་ན་
བསམ་གཏན་བཞི་བའི་ཉེར་བསྡོགས་དགའ་བ་བསྡུད་པའི་ཡིད་བྱེད་དུ་གྱུར་བའི་
ཚོར་བ་བདེ་བ་ཡོད་པར་ཐལ། དེ་ལ་དེར་བརྗོད་པའི་རྒྱུ་མཚན་ཡོད་པའི་ཕྱིར།
ཁྱབ་པ་ཁས། འདོད་མི་ནུས་སོ། །གཞན་ཡང་། ལམ་རིམ་ཆེན་མོ་ལས། ཚོར་
བ་སིམ་པའི་རྣམ་པ་ཅན་གྱི་དགའ་བདེའི་སྐབས་འདིར་བསྒྲུབ་པར་བྱ་བའི་ཏིང་
ངེ་འཛིན་གྱི་འབྲས་བུ་ལས་འབྱུང་ཡང་། བསམ་གཏན་དང་པོའི་ཉེར་བསྡོགས་
ཀྱིས་བསྡུས་པའི་ཏིང་ངེ་འཛིན་དང་མཚུངས་ལྡན་དུ་མི་འབྱུང་ངོ༌། །ཞེས་གསུངས་
པ་མི་འཐད་པར་ཐལ། དམ་བཅའ་འཐད་པའི་ཕྱིར། བསམ་གཏན་དང་པོའི་
ཉེར་བསྡོགས་ཡིན་ན། དེའི་སྙོམས་འཇུག་མ་ཡིན་དགོས་ཏེ། རྣམ་བཤད་ལས།
383



བསམ་གཏན་གཟུགས་མེད་ཀྱི་སྙོམས་འཇུག་བཤད་པའི་རྒྱུ་ངོ་བོ་འབྲས་བུ་གསུམ་
ཞེས་གསུངས་པའི་ཕྱིར། རྒྱུན་ཞུགས་ཞུགས་པའི་རྒྱུད་ཀྱི་མཐོང་ལམ་བར་ཆད་
མེད་ལམ་ཆོས་ཅན། བསམ་གཏན་དང་པོའི་སྙོམས་འཇུག་མ་ཡིན་པར་ཐལ།
དེའི་ཉེར་བསྡོགས་ཡིན་པའི་ཕྱིར། ཆོས་ཅན་དེའི་ཕྱིར། འདོད་ན། དེ་ཆོས་
ཅན། ཁྱོད་དེ་ཡིན་པར་ཐལ། ཁྱོད་སྙོམས་འཇུག་གང་ཞིག ཁྱོད་སྙོམས་
འཇུག་ཡིན་ན། ཁྱོད་དེ་ཡིན་དགོས་པའི་ཕྱིར། དང་པོ་དེར་ཐལ། ཁྱོད་སྙོམས་
འཇུག་ཟག་མེད་ཡིན་པའི་ཕྱིར་ཏེ། ཁྱོད་བར་ཆད་མེད་ལམ་ཡིན་པའི་ཕྱིར།
རང་ལུགས་ལ་གང་ལ་སྐྱེ་བའི་ལུས་རྟེན་བཤད་པ།
རང་ལུགས་བཞག་པ་ལ། བསམ་གཏན་གཟུགས་མེད་ཀྱི་དངོས་ཞིའི་སྙོམས་
འཇུག་བཤད་པ་ལ། རྒྱུ་ངོ་བོ་འབྲས་བུ་གསུམ། དང་པོ་གང་ལ་སྐྱེ་བའི་ལུས་
རྟེན་བཤད་པ་དང་། གང་ལ་བརྟེན་ནས་སྐྱེ་བ་སེམས་རྟེན་བཤད་པ་གཉིས། དང་
པོ་ལ་འགྲོ་བ་རིགས་དྲུག་གི་དབང་དུ་བྱས་པ་དང་། ས་གོང་འོག་གི་རྟེན་གྱི་དབང་
དུ་བྱས་པ་དང༌། སྐྱེ་འཕགས་ཀྱི་རྟེན་གྱི་དབང་དུ་བྱས་པ་དང་གསུམ། ངན་
སོང་གསུམ་དང་སྒྲ་མི་སྙན་པའི་རྟེན་ལ་བསམ་གཏན་གཟུགས་མེད་ཀྱི་དངོས་གཞིའི་
སྙོམས་འཇུག་གསར་དུ་སྐྱེ་བ་མེད་དེ། དེ་རྣམས་བསམ་གཏན་གཟུགས་མེད་
ཀྱི་དངོས་གཞི་སྙོམས་འཇུག་གསར་དུ་སྐྱེ་བའི་གེགས་སུ་གྱུར་བའི་རྣམ་སྨིན་གྱི་
3



སྒྲིབ་པ་ཤས་ཆེན་པོ་དང་ལྡན་པའི་ཕྱིར། ལྷ་མ་ཡིན་དང་། ཟ་མ་མ་ནིང་གི་རྟེན་
ལ་དེ་འདྲ་མེད་དེ། དེ་རྣམས་དེ་གསར་དུ་སྐྱེ་བའི་ཕྲག་དོག་གི་སྒྲིབ་པ་ཤས་ཆེན་
པོ་དང་ལྡན་པའི་ཕྱིར། དེས་ན་གླིང་གསུམ་གྱི་སྐྱེས་པ་དང་བུད་མེད་འདོད་ལྷ་
རིགས་དྲུག་དང་བཅས་པའི་རྟེན་ལ་དེ་གསར་དུ་སྐྱེ་བ་ཡོད་དེ། དེ་འདྲའི་རྟེན་
ལ་དེ་གསར་དུ་སྐྱེ་བའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་བའི་ཕྱིར།
གཉིས་པ། འདོད་པ་ལ་སོགས་པ་ས་འོག་མ་འོག་མའི་རྟེན་ལ་གོང་མ་གོང་མའི་
སྙོམས་འཇུག་གསར་དུ་སྐྱེ་བ་ཡོད་དེ། འདོད་པའི་རྟེན་ལ་བསམ་གཏན་དང་པོའི་
སྙོམས་འཇུག་གསར་དུ་སྐྱེ་བ་ཡོད་པ་ནས། ཅི་ཡང་མེད་ཀྱི་རྟེན་ལ་སྲིད་རྩེའི་
སྙོམས་འཇུག་གསར་དུ་སྐྱེ་བ་ཡོད་པའི་ཕྱིར། རང་སའི་རྟེན་ལ་རང་སའི་སྙོམས་
འཇུག་གསར་དུ་སྐྱེ་བ་མེད་དེ། བསམ་གཏན་དང་པོའི་རྟེན་ལ་བསམ་གཏན་དང་
པོའི་སྙོམས་འཇུག་གསར་དུ་སྐྱེ་བ་མེད་པ་ནས། སྲིད་རྩེའི་རྟེན་ལ་སྲིད་རྩེའི་སྙོམས་
འཇུག་གསར་དུ་སྐྱེ་བ་མེད་པའི་ཕྱིར་ཏེ། དེའི་རྟེན་ལ་དེའི་ཉེར་བསྡོགས་སྒོམ་
པ་མེད་པའི་ཕྱིར། བསམ་གཏན་གཉིས་པའི་རྟེན་ལ་བསམ་གཏན་དང་པོའི་སྙོམས་
འཇུག་མངོན་དུ་བྱེད་པ་ཡོད་དེ། བསམ་གཟུགས་བརྒྱད་ཐོབ་པའི་བསམ་གཏན་
གཉིས་པ་བ་ཡོད་པའི་ཕྱིར། གསུམ་པ་ལ། བསམ་གཏན་གྱི་ཉེར་བསྡོགས་མ་
ཐོབ་པའི་སོ་སྐྱེས་ཡོད་ཅིང་། བསམ་གཟུགས་བརྒྱད་ཐོབ་པའི་སོ་སྐྱེས་ཡོད་དེ།
སྲིད་རྩེར་སྐྱེ་བ་ལེན་མ་མྱོང་བའི་སེམས་ཅན་མེད་པའི་ཕྱིར། བསམ་གཏན་དང་
པོའི་དངོས་གཞི་མ་ཐོབ་པའི་འཕགས་པ་ཡོད་དེ། རྒྱུན་ཞུགས་ཞུགས་འབྲས། ཕྱིར་
385



འོང་ཞུགས་འབྲས། འདོད་ཉོན་དགུ་བའི་དངོས་གཉེན་བར་ཆད་མེད་ལམ་ལ་
བརྟེན་ནས་ཕྱིར་མི་འོང་གི་འབྲས་བུ་ཐོབ་མ་ཐག་པའི་ཕྱིར་མི་འོང་དང་། དགྲ་
བཅོམ་ཐོབ་མ་ཐག་པའི་སྤངས་བྱ་གཅིག་ཅར་བའི་དགྲ་བཅོམ་འབྲས་གནས་གང་
རུང་ཡིན་ན། བསམ་གཏན་དང་པོའི་དངོས་གཞི་སྙོམས་འཇུག་མ་ཐོབ་དགོས་
པའི་ཕྱིར། བསམ་གཏན་དང་པོའི་དངོས་གཞི་ཐོབ་ཀྱང་། བསམ་གཏན་གཉིས་
པའི་དངོས་གཞི་མ་ཐོབ་པའི་འཕགས་པ་ཡོད་དེ། ཞི་རགས་ཀྱི་རྣམ་པ་ཅན་གྱི་
འཇིག་རྟེན་པའི་ལམ་ལ་བརྟེན་ནས་ཕྱིར་མི་འོང་གི་འབྲས་བུ་ཐོབ་མ་ཐག་པའི་ཕྱིར་
མི་འོང་དེས། བསམ་གཏན་དང་པོའི་དེ་ཐོབ་ཀྱང་གཉིས་པའི་དེ་མ་ཐོབ་པའི་ཕྱིར།
བྱང་སེམས་ཡིན་ན། བསམ་གཏན་གྱི་ཉེར་བསྡོགས་ཐོབ་པས་ཁྱབ་སྟེ། དེ་ཡིན་
ན་ཞི་ལྷག་ཟུང་འབྲེལ་ཐོབ་པས་ཁྱབ་པའི་ཕྱིར། ཚོགས་ལམ་ཆེན་པོ་ཡན་ཆད་
ལ་གནས་པའི་སེམས་དཔའ་ཡིན་ན། བསམ་གཏན་གྱི་དངོས་གཞི་ཐོབ་པས་ཁྱབ་
སྟེ༑ དེ་ཡིན་ན། ཆོས་རྒྱུན་གྱི་ཏིང་ངེ་འཛིན་ཐོབ་པས་ཁྱབ་པའི་ཕྱིར།
གང་ལ་བརྟེན་ནས་སྐྱེ་བ་སེམས་རྟེན་བཤད་པ།
གཉིས་པ་ལ། ཉེར་བསྡོགས་ཀྱི་རྣམ་གཞག་སྤྱིར་བསྟན་པ། བསམ་གཏན་
དང་པོའི་ཉེར་བསྡོགས་བྱེ་བྲག་ཏུ་བཤད་པ། ཉེར་བསྡོགས་ལྷག་མ་རྣམས་དེ་
དང་མཚུངས་པར་བསྟན་པའོ། །
386



ཉེར་བསྡོགས་ཀྱི་རྣམ་བཞག་སྤྱིར་བསྟན་པ།
དང་པོ་ནི། སྤྱིར་ཉེར་བསྡོགས་དེ་ལ་བརྒྱད་ཡོད་དེ། བསམ་གཏན་དང་པོའི་
ཉེར་བསྡོགས་ནས་སྲིད་རྩེའི་ཉེར་བསྡོགས་ཀྱི་བར་བརྒྱད་ཡོད་པའི་ཕྱིར། ཉེར་
བསྡོགས་ཀྱི་ཚོར་བ་ཡིན་ན། ཚོར་བ་བཏང་སྙོམས་ཡིན་པས་ཁྱབ་ཅིང་། ཉེར་
བསྡོགས་ཕལ་ཆེར་དག་པ་བ་དང་། བསམ་གཏན་དང་པོའི་ཉེར་བསྡོགས་ལ་དག་
པ་བ་དང་ཟག་མེད་གཉིས་ཡོད་དེ། བསམ་གཏན་དང་པོའི་ཉེར་བསྡོགས་ལ་བརྟེན་
ནས་རང་གི་ངོས་སྐལ་གྱི་སྤང་བྱའི་ས་བོན་སྤོང་བ་ཡོད་པའི་ཕྱིར། སྡེ་བ་ཁ་ཅིག་
གིས་དེ་ལ་དག་པ་བ་དང་ཟག་མེད་ཉོན་མོངས་ཅན་གསུམ་དུ་ཡོད་ཟེར། དེ་སྐད་
དུ་ཡང་། མཛོད་ལས། དེ་དག་ལས་ནི་ཉེར་བསྡོགས་བརྒྱད། །དག་པ་བདེ་
མིན་སྡུག་བསྔལ་མིན། །དང་པོར་འཕགས་པའང་ཁ་གཅིག་གསུམ། །ཞེས་
གསུངས་པའི་ཕྱིར། རང་ལུགས། ཉེར་བསྡོགས་ཉོན་མོངས་ཅན་མེད་དེ། ཉེར་
བསྡོགས་རྣམས་རང་རང་གི་འོག་ས་ལས་འདོད་ཆགས་དང་བྲལ་བྱེད་ཡིན་པའི་
ཕྱིར། ཉེར་བསྡོགས་ཉོན་མོངས་ཅན་གྱིས་དེ་དང་བྲལ་བར་བྱེད་མི་ནུས་པའི་
ཕྱིར། ཉེར་བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་བའི་བསམ་གཏན་
གྱི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་བའི་བསམ་གཏན་གྱི་སས་
བསྡུས་པའི་དགེ་བའི་རིག་པ་དེ་བསམ་གཏན་གྱི་ཉེར་བསྡོགས་ཀྱི་མཚན་ཉིད། དབྱེ་
ན་བཞི། ཉེར་བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་བའི་གཟུགས་
387



མེད་ཀྱི་དངོས་གཞི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་བའི་གཟུགས་མེད་
ཀྱི་སས་བསྡུས་པའི་དགེ་བའི་རིག་པ་དེ་གཟུགས་མེད་ཀྱི་ཉེར་བསྡོགས་ཀྱི་མཚན་
ཉིད། དབྱེ་ན་བཞི།
བསམ་གཏན་དང་པོའི་ཉེར་བསྡོགས་བྱེ་བྲག་ཏུ་བཤད་པ།
བསམ་གཏན་དང་པོའི་ཉེར་བསྡོགས་བྱེ་བྲག་ཏུ་བཤད་པ་ལ། མཚན་ཉིད། དབྱེ་
བ༑ སོ་སོའི་རང་བཞིན། ཡིད་བྱེད་དྲུག་འཇིག་རྟེན་པའི་ལམ་བཞིར་བསྡུ་ཚུལ་
ལོ༑ ༑དང་པོ་ནི། ཉེར་བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་
བའི་བསམ་གཏན་དང་པོའི་དངོས་གཞི་སྙོམས་འཇུགས་ཐོབ་བྱེད་ཀྱི་ཐབས་སུ་
གྱུར་བའི་བསམ་གཏན་དང་པོའི་སས་བསྡུས་པའི་དགེ་བའི་རིག་པ་དེ་དེའི་མཚན་
ཉིད། དེ་ལ་དབྱེ་ན། བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་
ལས་དང་པོ་བ་དང་། ཉོན་མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་
གཉིས་ཡོད་དེ། ཉན་ས་ལས། དེ་ལ་ཡིད་ལ་བྱེད་པ་ལས་དང་པོ་བ་ནི། རྩེ་
གཅིག་ཏུ་བྱ་བ་ཉིད་ལ་ཇི་སྲིད་དུ་ཡིད་ལ་བྱེད་པ་མ་ཐོབ་ཅིང་། སེམས་རྩེ་གཅིག་
པ་ཉིད་ལ་མ་རེག་བར་དུ་ལས་དང་པོ་བ་ཡིན་ནོ། །དེ་ལ་ཉོན་མོངས་རྣམ་པར་
སྦྱོང་བའི་ལས་དང་པོ་བ་ནི་ཡིད་ལ་བྱེད་པ་ཐོབ་པ་ཉོན་མོངས་པ་རྣམས་ལས་སྦྱོང་
བར་འདོད་པའི་མཚན་ཉིད་སོ་སོར་རིག་པའི་ཡིད་ལ་བྱེད་པ་ལས་བརྩམ་ཤིང་ལེན་
388



པ་ལ་གོམས་པ་གང་ཡིན་པ་སྟེ། ཞེས་གསུངས་པའི་ཕྱིར། ཉོན་མོངས་རྣམ་
སྦྱོང་གི་ཡིད་ལ་བྱེད་པའི་བསམ་གཏན་དང་པོའི་ཉེར་བསྡོགས་ཐོབ་པ་ལ། བསམ་
གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་སྔོན་དུ་འགྲོ་དགོས་
ཏེ༑ ཉོན་མོངས་རྣམ་སྦྱོང་གི་བསམ་གཏན་དང་པོའི་ཉེར་བསྡོགས་དང་། ལྷག་
མཐོང་གི་སས་བསྡུས་ཀྱི་བསམ་གཏན་དང་པོའི་ཉེར་བསྡོགས་དོན་གཅིག བསམ་
གཏན་དང་པོའི་ཉེར་བསྡོགས་ཡིད་ལ་བྱེད་པ་ལས་དང་པོ་བ་དང་། ཞི་གནས་
འབའ་ཞིག་གིས་བསྡུས་པའི་བསམ་གཏན་དང་པོའི་ཉེར་བསྡོགས་དོན་གཅིག་པ་
གང་ཞིག་ལྷག་མཐོང་གིས་བསྡུས་པའི་བསམ་གཏན་དང་པོའི་ཉེར་བསྡོགས་ཐོབ་
པ་ལ་ཞི་གནས་ཀྱིས་བསྡུས་པའི་བསམ་གཏན་དང་པོའི་ཉེར་བསྡོགས་ཐོབ་པ་སྔོན་
དུ་འགྲོ་དགོས་ཏེ། སྤྱོད་འཇུག་ལས། ཞི་གནས་རབ་ཏུ་ལྡན་པའི་ལྷག་མཐོང་
གིས། །ཉོན་མོངས་རྣམ་པར་འཇོམས་པ་ཤེས་བྱ་སྟེ། །ཐོག་མར་ཞི་གནས་བཙལ་
བྱ་དེ་ནས་ནི། །ཞེས་དང་། མདོ་སྡེ་དཀོན་མཆོག་བརྩེགས་པ་ལས། ཚུལ་
ཁྲིམས་ལ་གནས་ནས་ཏིང་ངེ་འཛིན་ཐོབ་སྟེ། ཏིང་ངེ་འཛིན་ཐོབ་ནས་ཀྱང་ཤེས་
རབ་སྒོམ་པར་བྱེད་དོ། །ཞེས་དང་། སྒོམ་རིམ་བར་བ་ལས། དེ་ནས་སྒྲིབ་པ་
མཐའ་དག་སྤངས་ནས་ཡོངས་སུ་དག་པའི་ཡེ་ཤེས་འབྱུང་བར་འདོད་པས། ཞི་
གནས་ལ་གནས་ནས་ཤེས་རབ་སྒོམ་པར་བྱེད་དོ། །ཞེས་གསུངས་པའི་ཕྱིར། །
389



ཞི་གནས་སྒྲུབ་ཚུལ་བཤད་པ།
འོ་ན་ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་ན། ཞི་གནས་
སྒྲུབ་ཚུལ་དེ་གང་ཞེ་ན། འདི་ལ་དབུས་མཐའ་ལས་གསུངས་ཚུལ་དང་། མདོ་
སྡེ་རྒྱན་དང་ཀུན་བཏུས་ལས་གསུང་ཚུལ་གཉིས་ལས། དང་པོ་ནི། སྤོངས་པའི་
འདུ་བྱེད་བརྒྱད་བརྟེན་པའི་སྒོ་ནས་ཞི་གནས་སྒྲུབ་པར་གསུངས་པ་ཡིན་ཏེ། དབུས་
མཐའ་ལས། ཉེས་པ་ལྔ་སྤོང་འདུ་བྱེད་བརྒྱད། །བརྟེན་པའི་རྒྱུ་ལས་བྱུང་བའོ།།
ཞེས་གསུངས་པའི་ཕྱིར། གཉིས་པ་ནི། སེམས་གནས་པའི་ཐབས་དགུ་ལ་བརྟེན་
ནས་ཞི་གནས་སྒྲུབ་པར་གསུངས་ཏེ། ཀུན་བཏུས་ལས། ཞི་གནས་གང་ཞེ་ན།
འདི་ལྟ་སྟེ་ནང་དུ་འཇོག་པ་དང་། རྒྱུན་དུ་འཇོག་པ་དང་། བསླན་ཏེ་འཇོག་པ་
དང་། ཉེ་བར་འཇོག་པ་དང་། དུལ་བར་བྱེད་པ་དང༌། ཞི་བར་བྱེད་པ་དང་།
རྣམ་པར་ཞི་བར་བྱེད་པ་དང་། རྩེ་གཅིག་ཏུ་འཇོག་པ་དང་། མཉམ་པར་འཇོག་
པའོ། །ཞེས་གསུངས་པའི་ཕྱིར། ནང་ཉིད་དུ་འཇོག་པ་ནི། དང་པོ་ལྷ་སྐུ་སོགས་
དམིགས་པ་གང་ཡང་རུང་བ་ལ་སེམས་གཏད་དེ། སྒོམ་པར་བྱེད་པའི་ཏིང་ངེ་
འཛིན་ལ་འཇོག གཉིས་པ་ནི། དམིགས་པ་འཕྲོ་མཐུད་དེ་སྒོམ་པར་བྱེད་
པའི་ཏིང་ངེ་འཛིན་ལ་འཇོག གསུམ་པ་ནི། སེམས་སྔར་གྱི་དམིགས་པ་ལས་
གཡེང་བའི་ཚེ་སླར་ཡང་སེམས་སྔར་གྱི་དམིགས་པ་ལ་གཏད་དེ་སྒོམ་པར་བྱེད་
པའི་ཏིང་ངེ་འཛིན་གཅིག་ལ་འཇོག བཞི་བ་ནི། དམིགས་པ་གོང་འཕེལ་དུ་
390



བཏང་སྟེ་སྒོམ་པར་བྱེད་པའི་ཏིང་ངེ་འཛིན་ལ་འཇོག ལྔ་བ་ནི། ཏིང་ངེ་འཛིན་
སྒོམ་པའི་ཚེ་བྱིང་བ་བྱུང་བ་ན་ཏིང་ངེ་འཛིན་གྱི་ཡོན་ཏན་བསམ་པའི་སྒོ་ནས་ཏིང་
ངེ་འཛིན་སྒོམ་པ་ལ་དགའ་བའི་སྤྲོ་བ་བསྐྱེད་དེ་སེམས་དམིགས་པ་ལ་འཛིན་པར་
བྱེད་པའི་ཏིང་ངེ་འཛིན་ལ་བྱེད། དྲུག་པ་ནི། ཏིང་ངེ་འཛིན་སྒོམ་པའི་ཚེ་རྒོད་
པ་བྱུང་བ་ན་རྣམ་གཡེང་གི་ཉེས་དམིགས་ཡིད་ལ་བསམ་པའི་སྒོ་ནས་ཏིང་ངེ་འཛིན་
སྒོམ་པ་ལ་མི་དགའ་བ་ཞི་བར་བྱས་ཏེ། སེམས་དམིགས་པ་ལ་འཛིན་པར་བྱེད་
པའི་ཏིང་ངེ་འཛིན་ལ་བྱེད། བདུན་པ་ནི། ཏིང་ངེ་འཛིན་སྒོམ་པའི་ཚེ་ཆགས་
སེམས་དང་ཡིད་མི་བདེ་བ་བྱུང་བ་ན། དེ་མ་ཐག་ཞི་བར་བྱས་ཏེ། སྒོམ་པར་
བྱེད་པའི་ཏིང་ངེ་འཛིན་ལ་བྱེད། བརྒྱད་པ་ནི། འབད་རྩོལ་དང་བཅས་པའི་སྒོ་
ནས་རང་གི་དམིགས་པ་ལ་ཇི་ལྟར་འདོད་འདོད་དུ་འཇོག་པའི་ཏིང་ངེ་འཛིན་ལ་
བྱེད། དགུ་བ་ནི། འབད་མེད་ལྷུན་གྲུབ་ཏུ་རང་གི་དམིགས་པ་ལ་ཇི་ལྟར་འདོད་
འདོད་དུ་འཇོག་པའི་ཏིང་ངེ་འཛིན་ལ་བྱེད། དེ་ལ་འདོད་སེམས་རྩེ་གཅིག་པའི་
ཏིང་ངེ་འཛིན་ཞེས་ཀྱང་བྱ་ལ། འབད་མེད་ལྷུན་གྲུབ་ཏུ་རང་གི་དམིགས་པ་ལ་
ཇི་ལྟར་འདོད་འདོད་དུ་མཉམ་པར་བཞག་པའི་ངང་ནས་ཤིན་སྦྱངས་ཀྱིས་ཟིན་
པའི་བདེ་བ་ཐོབ་པ་ན། ཞི་གནས་ཐོབ་པ་དང་། བསམ་གཏན་དང་པོའི་ཉེར་
བསྡོགས་ཐོབ་པ་དང་། སྒོམ་བྱུང་གི་བློ་ཐོབ་པ་དང་། གོང་སའི་ཤེས་པ་ཐོབ་
པ་རྣམས་དུས་མཉམ་པ་ཞེས་བྱ། མདོ་སྡེ་རྒྱན་ལས། དམིགས་པ་ལ་ནི་སེམས་
གཏད་ནས། །དེ་རྒྱུན་རྣམ་པར་གཡེང་མི་བྱ། །རྣམ་གཡེང་མྱུར་དུ་རྟོག་བྱས་
391



ཉི
ས་པ་མཐོ་
/ཙབ་སེམ
S; :
ནས། །དེ་ལས་སླར་ནི་སླན་པར་བྱ། །བློ་ལྡན་གོང་ནས་གོང་དུ་ཡང་། །སེམས་
ནི་ནང་དུ་བསྡུ་བར་བྱ། །དེ་ཡི་ཡོན་ཏན་མཐོང་བའི་ཕྱིར། །ཏིང་ངེ་འཛིན་ལ་
སེམས་དུལ་ལོ། །རྣམ་གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་
བར་བྱ། །བརྣབ་སེམས་ཡིད་མི་བདེ་ལ་སོགས། །ལངས་པ་དེ་བཞིན་ཞི་བར་
བྱ༑ ༑དེ་ནས་སྡོམ་བརྩོན་ཅན་གྱིས་ནི། །སེམས་ལ་མངོན་པར་འདུ་བྱེད་བཅས།།
རང་གི་ངང་གིས་འཇུག་པ་ཐོབ། །དེ་གོམས་པ་ལས་འདུ་མི་བྱེད། །དེ་ནས་དེ་
ཡི་ལུས་དང་སེམས། །ཤིན་ཏུ་སྦྱངས་པ་ཆེ་ཐོབ་ནས། །ཡིད་ལ་བྱེད་པ་བཅས་
ཞེས་བྱ། །དེ་ཡི་དེ་བཞིན་འཕེལ་བྱས་ནས། །འཕེལ་བ་རིང་དུ་འགྲོ་བ་ཡི། །དངོས་
གཞིའི་གནས་པ་དེ་ཐོབ་བོ། །ཞེས་གསུངས་པའི་ཕྱིར། དེ་ཡང་དམིགས་པ་ལ་
ནི་སེམས་གཏད་ནས་ཞེས་པས། ནང་ཉིད་དུ་འཇོག་པ་དེ་བསྟན། །དེ་རྒྱུན་རྣམ་
པར་གཡེང་མི་བྱ་ཞེས་པས། རྒྱུན་ལྡན་དུ་འཇོག་པ་དེ་བསྟན། རྣམ་གཡེང་མྱུར་
དུ་རྟོག་བྱས་ནས། །དེ་ལས་སླར་ནི་སླན་པར་བྱ་ཞེས་པས། བསླན་ཏེ་འཇོག་
པ་བསྟན། བློ་ལྡན་གོང་ནས་གོང་དུ་ཡང་། །སེམས་ནི་ནང་དུ་བསྡུ་བར་བྱ། །ཞེས་
པས། ཉེ་བར་འཇོག་པ་དེ་བསྟན། དེ་ཡི་ཡོན་ཏན་མཐོང་བའི་ཕྱིར། །ཏིང་ངེ་
འཛིན་ལ་སེམས་འདུལ་ལོ། །ཞེས་པས། དུལ་བར་བྱེད་པ་དེ་བསྟན། རྣམ་
གཡེང་ཉེས་པ་མཐོང་བའི་ཕྱིར། །དེ་ལ་མི་དགའ་ཞི་བར་བྱ། །ཞེས་པས། ཞི་
བར་བྱེད་པ་བསྟན། བརྣབ་སེམས་ཡིད་མི་བདེ་ལ་སོགས། །ཞེས་སོགས་རྐང་
བ་གཉིས་ཀྱིས་རྣམ་པར་ཞི་བར་བྱེད་པ་དེ་བསྟན། དེ་ནས་སྡོམ་བརྩོན་ཅན་གྱིས་
39



ནི༑ ༑ཞེས་སོགས་རྐང་བ་གསུམ་གྱིས་རྩེ་གཅིག་ཏུ་འཇོག་པ་དེ་བསྟན། དེ་གོམས་
པ་ལས་འདུ་མི་བྱེད་ཞེས་པས། མཉམ་པར་འཇོག་པ་དེ་བསྟན། དེ་ནས་དེ་ཡི་
ལུས་དང་སེམས། །ཞེས་སོགས་རྐང་བ་གསུམ་གྱིས་ཞི་གནས་དང་བསམ་གཏན་
དང་པོའི་ཉེར་བསྡོགས་ཐོབ་པའི་ས་མཚམས་དེ་བསྟན། དེ་ཡིས་དེ་བཞིན་འཕེལ་
བྱས་ནས། །ཞེས་སོགས་རྐང་བ་གཉིས་ཀྱིས་བསམ་གཏན་དང་པོའི་ཉེར་བསྡོགས་
ལྷག་མ་རྣམས་བསྟན་ཅིང་། དངོས་གཞིའི་གནས་པ་དེ་ཐོབ་བོ། །ཞེས་པས་
བསམ་གཏན་དང་པོའི་དངོས་གཞིའི་སྙོམས་འཇུག་ལྷག་མ་རྣམས་བསྟན་པ་ཡིན་
ནོ༑ ༑ཁོ་ན་རེ། ལྷག་མཐོང་ཐོབ་པ་ལ་ཞི་གནས་ཐོབ་པ་སྔོན་དུ་འགྲོ་དགོས་
ན༑ ཀུན་བཏུས་ལས། ལ་ལ་ནི་ལྷག་མཐོང་ཐོབ་པ་ཡིན་གྱི་ཞི་གནས་མ་ཐོབ་
སྟེ༑ དེ་ལྷག་མཐོང་ལ་བརྟེན་ནས་ཞི་གནས་ལ་བརྩོན་པར་བྱའོ། །ཞེས་གསུངས་
པ་དང་འགལ་ལོ། །ཞེ་ན་སྐྱོན་མེད་དེ་བདེན་བཞི་མངོན་སུམ་དུ་རྟོགས་པའི་བསམ་
གཏན་དང་པོའི་ཉེར་བསྡོགས་ཀྱིས་བསྡུས་པའི་ལྷག་མཐོང་ལ་བརྟེན་ནས་བདེན་
བཞི་མངོན་སུམ་དུ་རྟོགས་པའི་བསམ་གཏན་དང་པོའི་དངོས་གཞིའི་སྙོམས་འཇུག་
གི་སས་བསྡུས་པའི་ཞི་གནས་བསྒྲུབ་དགོས་པ་ལུང་དེའི་དོན་ཡིན་པའི་ཕྱིར། ཇི་
སྐད་དུ་ཡང་། སའི་དངོས་གཞི་ལས། གཞན་ཡང་། སྡུག་བསྔལ་ནས་ལམ་
གྱི་བར་དུ་ཡང་དག་པ་ཇི་ལྟ་བ་བཞིན་དུ་ཤེས་ལ། བསམ་གཏན་དང་པོ་ལ་སོགས་
པ་ནི་མ་ཐོབ་སྟེ། དེ་འདུག་མ་ཐག་ཏུ་སེམས་འཇོག་སྟེ། ཆོས་རབ་ཏུ་རྣམ་པར་
འབྱེད་པ་ནི་མི་བྱེད་དོ། །དེ་ལྷག་པའི་ཤེས་རབ་དེ་ཉིད་ལ་བརྟེན་ནས་ལྷག་པའི་
393



ཏིང་ངེ་འཛིན་ཚོལ་བར་བྱེད་དོ། །ཞེས་གསུངས་པའི་ཕྱིར།
རང་ལུགས་ལ་ཞི་ལྷག་གི་ངོ་བོ་དང་སྒྲ་བཤད་པ།
འོ་ན་ཞི་གནས་ཀྱི་ངོ་བོ་གང་ཞེ་ན། ཤིན་སྦྱངས་ཀྱིས་ཟིན་པའི་སྒོ་ནས་རང་གི་
དམིགས་པ་ལ་འབད་མེད་ལྷུན་གྲུབ་ཏུ་འཇོག་པའི་ཏིང་ངེ་འཛིན་ཞི་གནས་ཀྱི་མཚན་
ཉིད། ཅིའི་ཕྱིར་ཞི་གནས་ཞེས་བྱ་ན། སེམས་ཕྱི་རོལ་གྱི་ཡུལ་ལ་འཕོ་བ་ཞི་
ནས་ནང་དུ་དམིགས་པ་ལ། རྩེ་གཅིག་ཏུ་གནས་པས་ན། དེ་ལྟར་བརྗོད་པའི་
ཕྱིར། ཞི་གནས་ཀྱི་ངང་ནས་རང་གི་དམིགས་པ་ལ་དཔྱད་སྟོབས་ཀྱིས་དྲངས་
པའི་ཤིན་སྦྱངས་ཀྱིས་ཟིན་པའི་སྒོ་ནས་རང་ཡུལ་སོ་སོར་དཔྱོད་པར་བྱེད་པའི་
ཤེས་རབ་ལྷག་མཐོང་གི་མཚན་ཉིད། ཅིའི་ཕྱིར། ལྷག་མཐོང་ཞེས་བྱ་ན། ལྷག་
པ་སྟེ་ཁྱད་པར་དུ་མཐོང་བའི་རྒྱུ་མཚན་གྱིས་དེར་བརྗོད་པའི་ཕྱིར། ཉོན་མོངས་
རྣམ་སྦྱོངས་ཀྱི་བསམ་གཏན་དང་པོའི་ཉེར་བསྡོགས་ལ་དབྱེ་ན། བསམ་གཏན་
དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་ནས། སྦྱོར་བ་མཐའི་
ཡིད་བྱེད་ཀྱི་བར་དྲུག་ཡོད། དེ་སྐད་དུ་ཡང་། ཀུན་བཏུས་ལས། ཡིད་ལ་བྱེད་
པ་བདུན་གྱིས་བསམ་གཏན་དང་པོ་ལ་སྙོམས་པར་འཇུག་སྟེ། བདུན་གང་ཞེ་ན།
མཚན་ཉིད་སོ་སོར་རིག་པ་ཡིད་ལ་བྱེད་པ་དང་། མོས་པ་ལས་བྱུང་བ་དང་། རབ་
ཏུ་དབེན་པ་དང་། དགའ་བ་བསྡུད་པ་དང་། དཔྱོད་པ་དང་། སྦྱོར་བ་མཐའི་
394



དང་། སྦྱོར་བ་མཐའི་འབྲས་བུ་ཡིད་ལ་བྱེད་པའོ། །ཞེས་གསུངས། བསམ་
གཏན་དང་པོའི་སྦྱོར་བ་མཐའ་ཡི་འབྲས་བུ་ཡིད་བྱེད་དང་། ཉེར་བསྡོགས་ཀྱི་
གཞི་མཐུན་ཡོད་དམ་ཞེ་ན། མདོ་སྡེ་བའི་ལུགས་ལ་ཡོད་དེ་བསམ་གཏན་དང་
པོའི་སྦྱོར་བ་མཐའི་འབྲས་བུ་ཡིད་བྱེད་དེ་ལ་ཉེར་བསྡོགས་དང་དངོས་གཞི་ཆ་གཉིས་
སུ་ཡོད་དེ། ཉན་ཐོས་དབང་རྟུལ་གྱི་རྒྱུད་ཀྱི་བསམ་གཏན་དང་པོའི་སྦྱོར་བ་མཐའི་
འབྲས་བུ་ཡིད་བྱེད་དེ། བསམ་གཏན་དང་པོའི་ཉེར་བསྡོགས་དང་། ཉན་ཐོས་
དབང་རྣོན་གྱི་དེ་དེའི་དངོས་གཞི་སྙོམས་འཇུག་ཡིན་པའི་ཕྱིར། བསམ་གཏན་
དང་པོའི་ཉེར་བསྡོགས་དང་། དངོས་གཞི་ཚོར་བ་ས་མི་མཚུངས་བས། ཉན་
ཐོས་དབང་རྟུལ་གྱི་རྒྱུད་ཀྱི་དེ་བསམ་གཏན་དང་པོའི་དངོས་གཞིའི་དེ་ལྟར་བསྐྱེད་
མི་ནུས། ཉན་ཐོས་དབང་རྣོན་གྱི་དེ་ལྟར་བསྐྱེད་ནུས་པའི་ཕྱིར། བསམ་གཏན་
བཞི་བའི་ཉེར་བསྡོགས་དང་སྦྱོར་བ་མཐའི་འབྲས་བུ་ཡིད་བྱེད་ཀྱི་གཞི་མཐུན་མེད་
དེ༑ བསམ་གཏན་བཞི་བའི་ཉེར་བསྡོགས་དང་དངོས་གཞིའི་ཚོར་བ་ས་མཚུངས་
པས་ཉན་ཐོས་དབང་རྟུལ་གྱི་བསམ་གཏན་བཞི་བའི་སྦྱོར་བ་མཐའི་འབྲས་བུ་ཡིད་
བྱེད་དེ། བསམ་གཏན་བཞི་བའི་དངོས་གཞི་སྙོམས་འཇུག་གི་ངོ་བོར་སྐྱེད་ནུས་
པའི་ཕྱིར། མཛོད་ལས། ས་གསུམ་རྒྱལ་ལ་བསམ་གཏན་ནམ། །ཉེར་བསྡོགས་
ལས་མཐའི་རྣམ་གྲོལ་ལམ། །གོང་མའི་ཉེར་བསྡོགས་ལས་མིན་འཕགས། །བརྒྱད་
ཀྱི་རང་གོང་ས་ལས་རྒྱལ། །ཞེས་གསུངས་པའི་ཕྱིར། རང་ལུགས་ནི། བསམ་
གཏན་དང་པོའི་ཉེར་བསྡོགས་དང་བསམ་གཏན་དང་པོའི་སྦྱོར་བ་མཐའི་འབྲས་
3:5



བུ་ཡིད་བྱེད་ཀྱི་གཞི་མཐུན་མེད་དེ། བསམ་གཏན་དང་པོའི་སྦྱོར་བ་མཐའི་འབྲས་
བུ་ཡིད་བྱེད་ཡིན་ན། བསམ་གཏན་དང་པོའི་དངོས་གཞི་སྙོམས་འཇུག་ཡིན་དགོས་
པའི་ཕྱིར། དེ་ཡིན་ན། བསམ་གཏན་དང་པོའི་དངོས་གཞི་སྙོམས་འཇུག་ཡིན་
དགོས་ཀྱང་། བསམ་གཏན་དང་པོའི་དངོས་གཞི་སྙོམས་འཇུག་ཡིན་ན་དེ་ཡིན་
མི་དགོས་ཏེ། ཕྲ་བ་ཆོས་ཉིད་ཀྱི་སྟོབས་ཀྱིས་ཐོབ་པའི་བསམ་གཏན་དང་པོའི་
དངོས་གཞི་སྙོམས་འཇུག་དང་སྤང་བྱ་གཅིག་ཅར་བའི་ཉན་ཐོས་དགྲ་བཅོམ་པའི་
རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུགས་རྣམས། བསམ་གཏན་
དང་པོའི་སྦྱོར་བ་མཐའི་འབྲས་བུ་ཡིད་བྱེད་མིན། དེ་ཡིན་ན་རང་གི་ཉེར་ལེན་
དུ་གྱུར་བའི་བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་དེ་ལས་
བྱུང་པས་ཁྱབ་པའི་ཕྱིར།
བསམ་གཏན་སོ་སོའི་རང་བཞིན་བཤད་པ།
སོ་སོའི་རང་བཞིན་ལ། བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་
ལས་དང་པོ་བ་ནི། སེམས་གནས་པའི་ཐབས་དགུ་ལ་བརྟེན་ནས་རང་གི་དམིགས་
པ་ལ་ཇི་ལྟར་འདོད་འདོད་དུ་འཇོག་པའི་ཞི་གནས་རྐྱང་བ་གཅིག་ལ་བྱེད། ཞི་
གནས་དེའི་ངང་ནས་འདོད་པ་ལ་རག་པ་དང་བསམ་གཏན་དང་པོ་ལ་ཞི་བའི་
མཚན་ཉིད་དུ་ཐོས་བསམ་གྱིས་དཔྱོད་པར་བྱེད་ཅིང་། དེར་དཔྱད་སྟོབས་ཀྱིས་
356



དྲངས་པའི་ལུས་སེམས་ཤིན་སྦྱངས་ཀྱི་བདེ་བས་མ་ཟིན་པའི་ལྷག་མཐོང་རྗེས་
མཐུན་པ་གཅིག་ལ་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་
པ་ཡིད་བྱེད་དུ་འཇོག དེ་ལྟ་བུའི་མཚན་ཉིད་སོ་སོར་རིག་པ་ཡིད་བྱེད་གོམས་
པར་བྱས་པ་ལ་བརྟེན་ནས་འདོད་པ་ལ་རགས་པ་དང་། བསམ་གཏན་དང་པོ་
ལ་ཞི་བའི་རྣམ་པའི་སོ་སོར་རྟོག་པའི་ཤེས་རབ་ཀྱིས་དཔྱོད་པར་བྱེད་ཅིང་། དེ་
ལྟར་དཔྱད་སྟོབས་ཀྱིས་དྲངས་པའི་ལུས་སེམས་ཤིང་སྦྱངས་ཀྱི་བདེ་བས་ཟིན་པ་
ནི༑ བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་ཐོབ་པ་དང་། གང་
ཟག་དེས་ལྷག་མཐོང་ཐོབ་པ། ཞི་ལྷག་ཟུང་འབྲེལ་ཐོབ་པ། འདོད་པ་ལ་རགས་
པ་དང་། བསམ་གཏན་དང་པོ་ལ་ཞི་བའི་རྣམ་པར་ཅན་སོ་སོར་རྟོག་པའི་ཤེས་
རབ་ཀྱིས་དཔྱོད་པར་བྱེད་པའི་སྒོམ་བྱུང་གི་བློ་ཐོབ་པ་རྣམས་དུས་མཉམ། དེ་
ལྟ་བུའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་གོམས་པར་བྱས་པ་ལ་བརྟེན་ནས།
འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་ཆེན་པོ་ཆེན་པོའི་དངོས་གཉེན་
བྱེད་པའི་ནུས་པ་ཐོབ་པ་ན། བསམ་གཏན་དང་པོའི་རབ་ཏུ་དབེན་པ་ཡིད་བྱེད་
ཐོབ་པར་འཇོག དེ་ལ་དྲུག་ཡོད་དེ་འཇིག་རྟེན་པའི་སྒོམ་སྤངས་སུ་གྱུར་བའི་
འདོད་ཉོན་ཆེན་པོ་སྐོར་གསུམ་གྱི་རིམ་པ་བཞིན་དུ་དངོས་གཉེན་བྱེད་པའི་འཇིག་
རྟེན་པའི་བར་ཆད་མེད་ལམ་ཆུང་ངུ་སྐོར་གསུམ་དང་། དེ་གསུམ་རིམ་པ་བཞིན་
སྤངས་པའི་འཇིག་རྟེན་པའི་སྒོམ་ལམ་རྣམ་གྲོལ་ཆུང་ངུ་སྐོར་གསུམ་ཏེ་དྲུག་ཡོད་
པའི་ཕྱིར། དེའི་རྗེས་སུ་འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་འབྲིང་
༢༠7



གི་ཆེན་པོའི་དངོས་གཉེན་བྱེད་ནུས་པའི་ནུས་པ་ཐོབ་པ་ན་བསམ་གཏན་དང་པོའི་
ཉེར་བསྡོགས་དགའ་བ་བསྡུད་པའི་ཡིད་བྱེད་ཐོབ་པར་འཇོག དེ་ལ་དྲུག་ཡོད་
པའི་འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་འབྲིང་སྐོར་གསུམ་གྱི་
རིམ་པ་བཞིན་དུ་དངོས་གཉེན་བྱེད་པ་འཇིག་རྟེན་པའི་སྒོམ་ལམ་བར་ཆད་མེད་
ལམ་འབྲིང་སྐོར་གསུམ་དང་། དེ་གསུམ་རིམ་བཞིན་སྤངས་པའི་འཇིག་རྟེན་
པའི་སྒོམ་ལམ་རྣམ་གྲོལ་ལམ་འབྲིང་སྐོར་གསུམ་སྟེ། དྲུག་ཡོད་པའི་ཕྱིར། དེར་
འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་དྲུག་པ་སྤངས་པ་ན། འདོད་
ཉོན་སྤངས་སྙམ་པ་འབྱུང་བས་ཉོན་མོངས་སྐྱེ་སླ་བའི་མཚན་མ་ཡིད་ལ་བྱས་ཏེ།
འདོད་ཉོན་སྤངས་སམ་མ་སྤངས་སྙམ་དུ་དཔྱོད་པར་བྱེད་པའི་ཡིད་བྱེད་གཅིག་
ལ་བསམ་གཏན་དང་པོའི་ཉེར་བསྡོགས་དཔྱོད་པ་ཡིད་བྱེད་དུ་འཇོག དེར་
དཔྱད་པས་འདོད་ཉོན་ཆུང་ངུ་སྐོར་གསུམ་མ་སྤངས་པར་མཐོང་ནས་འཇིག་རྟེན་
པའི་སྒོམ་སྤངས་སུ་གྱུར་བའི་འདོད་ཉོན་ཆུང་ངུའི་ཆེན་པོའི་དངོས་གཉེན་བྱེད་
ནུས་པ་ཐོབ་པ་ན། བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་
ཐོབ་པར་བཞག་གོ། དེ་ལ་ཡང་ལྔ་སྟེ། འཇིག་རྟེན་པའི་སྒོམ་སྤངས་སུ་གྱུར་
བའི་འདོད་ཉོན་ཆུང་ངུ་སྐོར་གསུམ་གྱི་རིམ་པ་བཞིན་དུ་དངོས་གཉེན་བྱེད་པའི་
འཇིག་རྟེན་པའི་སྒོམ་ལམ་བར་ཆད་མེད་ལམ་ཆེན་པོ་སྐོར་གསུམ་དང་། འཇིག་
རྟེན་པའི་སྒོམ་སྤངས་སུ་གྱུར་བའི་འདོད་ཉོན་ཆུང་ངུའི་ཆེན་པོ་དང་། ཆུང་ངུའི་
འབྲིང་གཉིས་རིམ་པ་བཞིན་སྤངས་པའི་འཇིག་རྟེན་པའི་སྒོམ་ལམ་རྣམ་གྲོལ་ལམ་
398



ཆེན་པོའི་ཆུང་ངུ་དང་། ཆེན་པོའི་འབྲིང་གཉིས་ཏེ་ལྔ་ཡོད་པའི་ཕྱིར། བསམ་
གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་དུ་གྱུར་བའི་འཇིག་རྟེན་
པའི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་མེད་དེ། བསམ་གཏན་དང་པོའི་
ཉེར་བསྡོགས་སྦྱོར་བ་མཐའི་ཡིད་བྱེད་ལ་བརྟེན་ནས། འཇིག་རྟེན་པའི་སྒོམ་སྤངས་
སུ་གྱུར་བའི་འདོད་ཉོན་ཆུང་ངུའི་ཆུང་ངུ་ནམ་སྤངས་པ་ན། བསམ་གཏན་དང་
པོའི་སྦྱོར་བ་མཐའི་འབྲས་བུ་ཡིད་བྱེད་ཐོབ་པའི་ཕྱིར། དེ་ལྟར་ཉན་ས་ལས། དེ་
ལས་མཚན་ཉིད་སོ་སོར་རིག་པ་ཡིད་ལ་བྱེད་པས་ནི་སྤང་བར་བྱ་བ་གང་ཡིན་པ་
དེ་སྤང་བ་ཡོངས་སུ་ཤེས་པར་བྱེད། ཐོབ་པར་བྱ་བ་གང་ཡིན་པ་དེ་ཡང་ཡོངས་
སུ་ཤེས་པར་བྱེད་ཅིང་། སྤངས་པར་བྱ་བ་སྤངས་པ་དང་། ཐོབ་པར་བྱ་བ་ཐོབ་
བྱའི་ཕྱིར་སེམས་བཏོད་པར་བྱའོ། །མོས་པ་ལས་བྱུང་བའི་ཡིད་ལ་བྱེད་པས་
ནི༑ སྤང་པར་བྱ་བར་ཐོབ་པར་བྱའི་ཕྱིར། ཡང་དག་པར་བརྩོན་པ་སྦྱར་བར་
བྱེད་དོ། །རབ་ཏུ་དབེན་པ་ཡིད་ལ་བྱེད་པས་ནི་ཉོན་མོངས་པ་ཆེན་པོ་སྤོང་བར་
བྱེད་དོ། །དགའ་བ་བསྡུད་པ་ཡིད་ལ་བྱེད་པས་ནི་ཉོན་མོངས་པའི་རྣམ་པ་འབྲིང་
སྤོང་བར་བྱེད་དོ། །དཔྱོད་པ་ཡིད་ལ་བྱེད་པས་ནི་མངོན་པའི་ང་རྒྱལ་མེད་པ་
ལ་སེམས་འཇོག་པར་བྱེད་དོ། །སྦྱོར་བ་མཐར་ཐུག་པའི་ཡིད་ལ་བྱེད་པས་ནི་
ཉོན་མོངས་པའི་རྣམ་པ་ཆུང་ངུ་སྤང་བར་བྱེད་དོ། །སྦྱོར་བ་མཐར་ཐུག་པའི་འབྲས་
བུ་ཡིད་ལ་བྱེད་པ་ནི་རྣམ་པ་དེ་དག་སྒོམ་པའི་འབྲས་བུ་ཉམས་སུ་མྱོང་བར་བྱེད་
དོ༑ ༑ཞེས་གསུངས་པའི་ཕྱིར། སྔར་བཤད་པའི་ཡིད་བྱེད་དྲུག་པོ་དེ་འཇིག་
399



རྟེན་པའི་ལམ་བཞིར་བསྡུས་པ་ཡིན་ཏེ། ཡིད་བྱེད་དང་པོ་གཉིས་འཇིག་རྟེན་པའི་
སྦྱོར་བའི་ལམ། རབ་ཏུ་དབེན་པ་ཡིད་བྱེད་དང་སྦྱོར་བ་མཐའི་ཡིད་བྱེད་བར་
ཆད་མེད་ལམ། དཔྱོད་པ་ཡིད་བྱེད་ཁྱད་པར་གྱི་ལམ་དང་དགའ་བ་བསྡུད་པ་
ཡིད་བྱེད་འཇིག་རྟེན་པའི་ལམ་རྣམ་པ་བཞི་ཆར་གྱིས་བསྡུས་པའི་ཕྱིར། དེ་ལྟར་
བསྡུ་བ་ལས། མཚན་ཉིད་སོ་སོར་རིག་པ་དང་། མོས་པ་ཡིད་ལ་བྱེད་པ་ནི་སྦྱོར་
བའི་ལམ་གྱིས་བསྡུས་པའི་ཡིན་ནོ། །རབ་ཏུ་དབེན་པ་དང་། སྦྱོར་བ་མཐར་
ཐུག་པའི་གཉིས་ནི་བར་ཆད་མེད་པའི་ལམ་གྱིས་བསྡུས་པ་ཡིན་ནོ། །དགའ་བ་
བསྡུད་པ་ནི་ལམ་རྣམ་པ་བཞི་ཆར་གྱིས་བསྡུས་པ་ཡིན་ནོ། །དཔྱོད་པ་ཡིད་ལ་
བྱེད་པ་ནི་ཁྱད་པར་གྱི་ལམ་གྱིས་བསྡུས་པ་ཁོ་ན་ཡིན་ནོ། །ཞེས་གསུངས།
ཉེར་བསྡོགས་ལྷག་མ་རྣམས་དེ་དང་མཚུངས་པར་བསྟན་པ།
ཉེར་བསྡོགས་ལྷག་མ་རྣམས་དེ་དང་མཚུངས་པར་བསྟན་པ་ནི། དེ་བཞིན་དུ་
བསམ་གཏན་གཉིས་པ་ནས། སྲིད་རྩེའི་བར་ཡང་ཡིད་བྱེད་དྲུག་དྲུག་ཏུ་ཤེས་
པར་བྱ་སྟེ། ཀུན་བཏུས་ལས། བསམ་གཏན་དང་པོ་ལ་ཇི་ལྟར་འདུ་ཤེས་མེད་
འདུ་ཤེས་མེད་མིན་སྐྱེ་མཆེད་ཀྱི་བར་དུ་ཡང་དེ་བཞིན་ནོ། །ཞེས་གསུངས་པའི་
ཕྱིར། བསམ་གཏན་གཉིས་པ་ལྟ་བུ་ལ་མཚོན་ན། བསམ་གཏན་དང་པོ་ལ་རགས་
པ་དང་། གཉིས་པ་ལ་ཞི་བའི་མཚན་ཉིད་དུ་བལྟས་ནས་སྒོམ་པར་བྱེད་པའི་བསམ་
400



གཏན་གཉིས་པའི་ཉེར་བསྡོགས་ཞི་གནས་འབའ་ཞིག་པ་དེ་ལ། བསམ་གཏན་
གཉིས་པའི་ཉེར་བསྡོགས་ཡིད་ལ་བྱེད་པའི་ལས་དང་པོར་འཇོག བསམ་གཏན་
དང་པོ་ལ་རགས་པ་དང་གཉིས་པ་ལ་ཞི་བའི་མཚན་ཉིད་སོ་སོར་དཔྱོད་པར་བྱེད་
ཅིང་། དེ་ལྟར་དཔྱད་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་
བས་མ་ཟིན་པའི་བསམ་གཏན་གཉིས་པའི་ཉེར་བསྡོགས་གཅིག་ལ་དེའི་ཉེར་
བསྡོགས་མཚན་ཉིད་སོ་སོར་རིག་པ་ཡིད་བྱེད་དུ་འཇོག དེ་ལྟར་དཔྱད་ཅིང་
དཔྱད་སྟོབས་ཀྱིས་དྲངས་པའི་ལུས་སེམས་ཤིན་སྦྱངས་ཀྱི་བདེ་བས་ཟིན་པ་ན་
བསམ་གཏན་གཉིས་པའི་ཉེར་བསྡོགས་མོས་པ་ཡིད་བྱེད་ཐོབ་པར་བཞག་གོ། །དེ་
ལྟ་བུ་གོམས་པར་བྱས་པ་ལ་བརྟེན་ནས་འཇིག་རྟེན་པའི་སྒོམས་སྤངས་སུ་གྱུར་
བའི་བསམ་གཏན་དང་པོའི་ཉོན་མོངས་ཆེན་པོའི་ཆེན་པོའི་དངོས་གཉེན་བྱེད་པའི་
ནུས་པ་ཐོབ་པ་ན། བསམ་གཏན་གཉིས་པའི་ཉེར་བསྡོགས་རབ་ཏུ་དབེན་པ་ཡིད་
བྱེད་ཐོབ་པར་འཇོག དེ་ལ་དྲུག་ཡོད་དེ། དེས་སྔར་བཞིན་ལྷག་མ་རྣམས་ལ་
ཤེས་པར་བྱའོ། །
བསམ་གཏན་གཟུགས་མེད་ཀྱི་ངོ་བོ་ལ་དཔྱད་པ།
གཉིས་པ་ངོ་བོ་ལ་དཔྱད་པ་ལ། ཁ་ཅིག་གིས། བསམ་གཏན་གྱི་དངོས་གཞིའི་
སས་བསྡུས་ཀྱི་སྙོམས་འཇུག་དེ་བསམ་གཏན་གྱི་དངོས་གཞི་སྙོམས་འཇུག་གི་
401



མཚན་ཉིད། དེས་གཟུགས་མེད་ལ་རིགས་འགྲེས་ཟེར་ན་རེ་ཞིག་འདུ་ཤེས་མེད་
པའི་སྙོམས་འཇུག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་
གྲུབ་ན། དེར་ཐལ། བསམ་གཏན་གྱི་དངོས་གཞི་སས་བསྡུས་གང་ཞིག་སྙོམས་
འཇུག་ཡིན་པའི་ཕྱིར། དང་པོ་དེར་ཐལ། བསམ་གཏན་གྱི་སས་བསྡུས་ཡིན་
པའི་ཕྱིར། བསམ་གཏན་བཞི་བའི་སས་བསྡུས་ཡིན་པའི་ཕྱིར། མཛོད་ལས།
དེ་བཞིན་འདུ་ཤེས་མེད་སྙོམས་འཇུག །བསམ་གཏན་ཐ་མར་འབྱུང་འདོད་པས།།
ཞེས་གསུངས། གཉིས་པ་གྲུབ་ཏེ། ཆོས་ཅན་དེའི་ཕྱིར། རྩ་བར་འདོད་མི་
ནུས་ཏེ། ཆོས་ཅན་དེའི་ཕྱིར། གཉིས་པ་ལ། འགོག་པའི་སྙོམས་འཇུག་ཆོས་
ཅན། གཟུགས་མེད་ཀྱི་དངོས་གཞི་སྙོམས་འཇུག་ཡིན་པར་ཐལ། མཚན་ཉིད་
དེའི་ཕྱིར། གཟུགས་མེད་ཀྱི་དངོས་གཞིའི་སས་བསྡུས་གང་ཞིག་སྙོམས་འཇུག་
ཡིན་པའི་ཕྱིར། དང་པོ་དེར་ཐལ། གཟུགས་མེད་ཀྱི་སས་བསྡུས་ཡིན་པའི་ཕྱིར་
ཏེ༑ ༑དེ་སྲིད་རྩེའི་སས་བསྡུས་ཡིན་པའི་ཕྱིར། མཛོད་ལས། འདི་གནས་དོན་
དུ་སྲིད་རྩེར་སྐྱེས། །ཞེས་གསུངས་པའི་ཕྱིར། གཉིས་པ་མ་གྲུབ་ན། དེ་ཆོས་
ཅན། དེར་ཐལ། མཐར་གྱིས་གནས་པའི་སྙོམས་འཇུག་ཡིན་པའི་ཕྱིར། དེར་
ཐལ། མཐར་གྱིས་གནས་པའི་སྙོམས་འཇུག་དགུ་ཡོད་པའི་ཕྱིར། འདོད་མི་
ནུས་སོ། ཁོ་ན་རེ། ཡན་ལག་གི་སྒོ་ནས་རང་གི་འོག་ས་ལས་འདས་པའི་དགེ་
སེམས་རྩེ་གཅིག་པ་དང་མཚུངས་ལྡན་དང་བཅས་པ་དེ། བསམ་གཏན་གྱི་སྙོམས་
འཇུག་གི་མཚན་ཉིད་ཟེར་ན། བསམ་གཏན་དང་པོའི་ཉེར་བསྡོགས་ཆོས་ཅན།
402



མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བསམ་གཏན་གྱི་
ཉེར་བསྡོགས་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་
ཅིག ཡན་ལག་གི་སྒོ་ནས་རང་གི་འོག་ས་ལས་འདའ་བར་བྱེད་པའི་དགེ་སེམས་
རྩེ་གཅིག་པ་མཚུངས་ལྡན་དང་བཅས་པ་དེ་བསམ་གཏན་གྱི་སྙོམས་འཇུག་གི་
མཚན་ཉིད་ཟེར་ན། བསམ་གཏན་དང་པོའི་དངོས་གཞི་སྙོམས་འཇུག་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེ་ཡིན་པའི་ཕྱིར། འདོད་
མི་ནུས་ཏེ། ཆོས་ཅན་དེའི་ཕྱིར། ཁ་ཅིག་གིས། ཡན་ལག་གི་སྒོ་ནས་རང་གི་
འོག་ས་ལས་འདས་པའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་དེ།
རྒྱུ་སྙོམས་འཇུག་གི་བསམ་གཏན་གྱི་དངོས་གཞི་སྙོམས་འཇུག་གི་མཚན་ཉིད་ཟེར་
ན༔ བྱང་འཕགས་ཀྱི་རྒྱད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་ཕྱིར།
འདོད་ན། སྡུག་བདེན་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
ཆོས་ཅན་དེའི་ཕྱིར། ཁ་ཅིག་གིས། རང་གི་འཕངས་བྱར་གྱུར་བའི་འབྲས་བུ་
སྐྱེ་བའི་བསམ་གཏན་འཕེན་བྱེད་དུ་གྱུར་བའི་བསམ་གཏན་གྱི་སྙོམས་འཇུག་དག་
པ་བར་དམིགས་པ་དེ་རྒྱུ་སྙོམས་འཇུག་གི་བསམ་གཏན་གྱི་སྙོམས་འཇུག་གི་མཚན་
ཉིད། དབྱེ་ན། དེའི་ཉེར་བསྡོགས་དང་དངོས་གཞི་སྙོམས་འཇུག་གཉིས་ཡོད།
ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམ་པ་ལ་བརྟེན་ནས་ཐོབ་
པའི་སྐྱེས་ཐོབ་ཀྱི་ཆོས་འབྲས་བུ་སྐྱེ་བའི་བསམ་གཏན་གྱི་མཚན་ཉིད། དབྱེ་ན།
403



ཚེ་རབས་གཞད་དུ་རྒྱུ་སྙོམས་འཇུག་གི་བསམ་གཏན་བསྒོམ་པའི་རྒྱུ་མཐུན་གྱི་
འབྲས་བུ་རྣམ་སྨིན་གྱི་འབྲས་བུ་བདག་པོའི་འབྲས་བུ་དང་གསུམ། དང་པོ་ནི།
སྡུག་བདེན་དུ་གྱུར་བའི་གཟུགས་ཁམས་པའི་གང་ཟག་ལྟ་བུ། གཉིས་པ་ནི།
གཟུགས་ཁམས་པའི་གང་ཟག་གི་རྒྱུད་ཀྱི་རྣམ་སྨིན་གྱི་འབྲས་བུར་གྱུར་བའི་ཕུང་
པོ་ལྔ་ལྟ་བུ། གསུམ་པ། གཟུགས་ཁམས་པའི་གཞལ་ཡས་ཁང་ལྟ་བུ། སྡུག་
བསྔལ་བདེན་པར་གྱུར་བའི་གཟུགས་ཁམས་པའི་གང་ཟག་དེ་འབྲས་བུ་སྐྱེས་པའི་
བསམ་གཏན་ཡིན་ཅིང་། གཟུགས་ཁམས་པའི་གང་ཟག་ཡིན་ན་འབྲས་བུ་སྐྱེ་
བའི་བསམ་གཏན་ཡིན་པས་མ་ཁྱབ་སྟེ། འབྲས་བུ་སྐྱེ་བའི་བསམ་གཏན་དུ་གྱུར་
བའི་གང་ཟག་ཡིན་ན། ལས་ཉོན་གྱིས་འཁོར་བར་སྐྱེ་བ་ལེན་པའི་ཁྱབ་པའི་ཕྱིར།
ཞེས་ཟེར། རྒྱུ་སྙོམས་འཇུག་བསམ་གཏན་དང་འབྲས་བུ་སྐྱེ་བའི་བསམ་གཏན་
འགལ་མི་འགལ་ཞེ་ན། ཁ་ཅིག་གིས། འགལ་ཏེ་དང་པོ་ཡིན་ན་རང་གི་འོག་
སའི་རྟེན་ཅན་ཡིན་པས་ཁྱབ། འབྲས་བུ་སྐྱེ་བའི་དེ་ཡིན་ན་རང་སའི་རྟེན་ཅན་
ཡིན་པས་ཁྱབ་པའི་ཕྱིར། ཞེས་ཟེར་བ་དང་པོ་འཐད་ཀྱང་ཕྱི་མ་མི་འཐད་དེ།
བསྐལ་བ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་ཐོབ་པའི་འདོད་ཁམས་པའི་གང་
ཟག་གི་རྒྱུད་ཀྱི་བསམ་གཏན་གྱི་དངོས་གཞིའི་སྙོམས་འཇུག་གིས་དེ་འབྲས་བུ་སྐྱེ་
བའི་བསམ་གཏན་ཡིན་པའི་ཕྱིར། ཁ་ཅིག དེ་གཉིས་འགལ་ཏེ། དང་པོ་
ཡིན་ན་སྦྱོར་བྱུང་ཡིན་དགོས། ཕྱི་མ་ཡིན་ན་སྐྱེས་ཐོབ་ཡིན་དགོས་པའི་ཕྱིར།
ཞེས་ཟེར་མི་འཐད་དེ། དང་པོ་ལ་སྐལ་བ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་
404



ཐོབ་པའི་འདོད་ཁམས་པའི་གང་ཟག་གི་རྒྱུད་ཀྱི་བསམ་གཏན་དང་པོའི་དངོས་
གཞིའི་སྙོམས་འཇུག་གིས་མ་ཁྱབ་པའི་ཕྱིར། དེ་ན་དེ་གཉིས་མི་འགལ་ཏེ། བསྐལ་
བ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་ཐོབ་པའི་འདོད་ཁམས་པའི་གང་ཟག་
གི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུགས་དེ་དེ་གཉིས་ཀ་ཡིན་
པའི་ཕྱིར། ཟེར་བ་མི་འཐད་དེ། བསམ་གཏན་དང་པོའི་སྐྱེ་བ་འགྲུབ་བྱེད་ཀྱི་
ལས་སུ་གྱུར་བའི་བསམ་གཏན་དང་པོའི་དངོས་གཞི་སྙོམས་འཇུག་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེའི་ཕྱིར། དེ་བསམ་
གཏན་དང་པོའི་སྐྱེ་བ་འཕེན་བྱེད་ཀྱི་ལས་སུ་གྱུར་བའི་བསམ་གཏན་གྱི་དངོས་གཞིའི་
སྙོམས་འཇུག་དག་པ་བ་ཡིན་པར་ཐལ། འདོད་པ་དེ་ལ་རྒྱུ་མཚན་ཡོད་པའི་ཕྱིར།
འདོད་ན། དེ་ཆོས་ཅན། ཁྱོད་བསམ་གཏན་དང་པོར་སྐྱེ་བ་འཕེན་བྱེད་ཀྱི་ལས་
སུ་ཐལ་བ་འདོད་པ་འབའ་ཞིག་ལས་ཡིན་པའི་ཕྱིར། འདོད་མི་ནུས་ཏེ། དེའི་
སྐྱེ་བ་འགྲུབ་བྱེད་ཀྱི་ལས་ཡིན་པའི་ཕྱིར། གཞན་ཡང་། དེ་ཆོས་ཅན། དེའི་
ཉེར་བསྡོགས་ཡིན་པར་ཐལ། དེའི་སྐྱེ་བ་འཕེན་བྱེད་ཀྱི་ལས་ཡིན་པའི་ཕྱིར། རྟགས་
ཁས། འདོད་མི་ནུས་ཏེ། དེའི་དངོས་གཞི་སྙོམས་འཇུག་ཡིན་པའི་ཕྱིར། གཞན་
ཡང་། སྡུག་བདེན་དུ་གྱུར་བའི་གཟུགས་ཁམས་པའི་གང་ཟག་ཡིན་ན། འབྲས་
བུ་སྐྱེ་བའི་བསམ་གཏན་ཡིན་དགོས་པར་ཐལ། དམ་བཅའ་དེའི་ཁྱད་པར་འཐད་
པའི་ཕྱིར། འདོད་ན། གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ། གཟུགས་
སུ་སྐྱེ་སྲིད་དུ་སྐྱེས་ཟིན་པའི་གཟུགས་ཀྱི་སྐྱེ་སྲིད་ལ་གནས་པའི་ཕྱིར་མི་འོང་ཆོས་
405



ཅན། འབྲས་བུ་སྐྱེ་བའི་བསམ་གཏན་དུ་ཐལ། སྡུག་བདེན་དུ་གྱུར་བའི་གཟུགས་
ཁམས་པའི་གང་ཟག་ཡིན་པའི་ཕྱིར། དེ་ལས་ཉོན་གྱི་གཞན་དབང་དུ་གྱུར་བའི་
གང་ཟག་དང་། སྡུག་བདེན་དུ་གྱུར་བའི་གང་ཟག་དང་གཟུགས་ཁམས་པའི་གང་
ཟག་གི་གཞི་མཐུན་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ལས་
ཉོན་གྱིས་འཁོར་བར་སྐྱེ་བ་ལེན་པར་ཐལ། འདོད་པའི་ཕྱིར། རྟགས་ཁྱབ་ཁས།
འདོད་མི་ནུས་ཏེ། ཚེ་དེ་ལ་མྱང་འདས་མངོན་དུ་བྱེད་ངེས་ཡིན་པའི་ཕྱིར། བསྐལ་
བ་འཇིག་པའི་ཚེ་ཆོས་ཉིད་ཀྱི་སྟོབས་ཀྱིས་ཐོབ་པའི་འདོད་ཁམས་པའི་གང་ཟག་
གི་རྒྱུད་ཀྱི་བསམ་གཏན་དང་པོའི་སྐྱེ་བ་འགྲུབ་བྱེད་ཀྱི་ལས་སུ་གྱུར་བའི་བསམ་
གཏན་དང་པོའི་དངོས་གཞི་སྙོམས་འཇུག་ཆོས་ཅན། སྐྱེས་སྟོབས་ཀྱི་ཆོས་ཡིན་
པར་ཐལ། འབྲས་བུ་སྐྱེས་པའི་བསམ་གཏན་ཡིན་པའི་ཕྱིར། རྟགས་ཁྱབ་ཁས།
འདོད་ན། བསྐལ་བ་འཇིག་པའི་ཚེ་འདོད་ཁམས་པའི་གང་ཟག་ཡིན་ན། བསམ་
གཏན་གྱི་དངོས་གཞི་སྙོམས་འཇུག་ཐོབ་པས་ཁྱབ་པར་ཐལ། འདོད་པའི་ཕྱིར།
བསམ་གཏན་གཉིས་པ་ནས་ཤི་འཕོས་ནས་བསམ་གཏན་དང་པོར་སྐྱེ་བ་ལེན་ཁ་
མའི་གང་ཟག་གི་རྒྱུད་ཀྱི་བསམ་གཏན་དང་པོའི་སྐྱེ་བ་འགྲུབ་བྱེད་ཀྱི་ལས་སུ་གྱུར་
བའི་བསམ་གཏན་དང་པོའི་སྙོམས་འཇུག་ཆོས་ཅན། རང་གི་འོག་སའི་རྟེན་ཅན་
དུ་ཐལ། རྒྱུ་སྙོམས་འཇུག་གི་བསམ་གཏན་ཡིན་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། ཆོས་ཅན་དེའི་ཕྱིར། འདོད་ན། འདོད་པའི་རྟེན་ཅན་དུ་
ཐལ། བསམ་གཏན་དང་པོའི་དངོས་གཞི་སྙོམས་འཇུག་གང་ཞིག རང་གི་
406



འོག་སའི་རྟེན་ཅན་ཡིན་པའི་ཕྱིར། བསམ་གཏན་དང་པོ་ནས་བསམ་གཏན་དང་
པོར་སྐྱེ་བ་ལེན་ཁ་མའི་གང་ཟག་གི་རྒྱུད་ཀྱི་བསམ་གཏན་དང་པོའི་དངོས་གཞི་
སྙོམས་འཇུག་ཆོས་ཅན། རང་གི་འོག་སའི་རྟེན་ཅན་ཡིན་པར་ཐལ། རྒྱུ་སྙོམས་
འཇུག་གི་བསམ་གཏན་ཡིན་པའི་ཕྱིར། ཁྱབ་པ་ཁས། རྟགས་གསལ་བསྒྲུབས་
ཟིན། བསམ་གཏན་བཞི་བ་ནས་ལས་ཉོན་གྱིས་གཟུགས་ཁམས་སུ་སྐྱེ་བ་ལེན་
པ་མེད་པར་ཐལ། བསམ་གཏན་བཞི་བའི་རྟེན་ལ་རྒྱུ་སྙོམས་འཇུག་གི་བསམ་
གཏན་མེད་པའི་ཕྱིར། མ་གྲུབ་ན། དེར་ཐལ། དེའི་རྟེན་ལ་རྒྱུ་སྙོམས་འཇུག་
གི་བསམ་གཏན་དང་པོ་ནས་བཞི་བའི་བར་གང་རུང་མེད་པའི་ཕྱིར། དང་པོ་མ་
གྲུབ་ན། བསམ་གཏན་བཞི་བའི་རྒྱུད་ཀྱི་རྒྱུ་སྙོམས་འཇུག་གི་བསམ་གཏན་དང་
པོའི་དངོས་གཞི་སྙོམས་འཇུག་ཆོས་ཅན། རང་གི་འོག་སའི་རྟེན་ཅན་དུ་ཐལ།
རྒྱུ་སྙོམས་འཇུག་གི་བསམ་གཏན་ཡིན་པའི་ཕྱིར། འདོད་ན། འདོད་པའི་རྟེན་
ཅན་དུ་ཐལ། གཉིས་པ་མ་གྲུབ་ན། བསམ་གཏན་བཞི་བའི་རྒྱུད་ཀྱི་རྒྱུ་སྙོམས་
འཇུག་གི་བསམ་གཏན་བཞི་བའི་དངོས་གཞི་སྙོམས་འཇུག་ཆོས་ཅན། རང་གི་
འོག་སའི་རྟེན་ཅན་དུ་ཐལ། རྒྱུ་སྙོམས་འཇུག་གི་དེ་དེ་ཡིན་པའི་ཕྱིར། འདོད་
མི་ནུས་ཏེ། རང་སའི་རྟེན་ཅན་ཡིན་པའི་ཕྱིར། ཁོ་ན་རེ། རྒྱུ་སྙོམས་འཇུག་
གི་བསམ་གཏན་ཡིན་ན། རང་གི་འོག་སའི་རྟེན་ཅན་ཡིན་དགོས་པར་ཐལ། དེའི་
ཉེར་བསྡོགས་ཡིན་ན། དེ་ཡིན་དགོས་པའི་ཕྱིར། ཟེར་ན། མ་ཁྱབ། མཁས་
པ་ཁ་ཅིག་གིས། རྒྱུ་སྙོམས་འཇུག་དང་འབྲས་བུ་སྐྱེ་བའི་དེ་འགལ་ཏེ། དང་པོ་
407



ཡིན་ན་དགེ་བ་ཡིན་དགོས། ཕྱི་མ་ཡིན་ན་ལུང་མ་བསྟན་ཡིན་དགོས་པའི་ཕྱིར།
དང་པོ་གྲུབ་ཏེ། མཛོད་ལས། སྙོམས་འཇུག་དགེ་བ་རྩེ་གཅིག་པ། །ཞེས་གསུངས་
པའི་ཕྱིར། གཉིས་པ་གྲུབ་ཏེ། དེ་ཡིན་ན་ཚེ་རབས་གཞན་དུ་རྒྱུ་སྙོམས་འཇུག་
གི་བསམ་གཏན་བསྒོམ་པའི་རྣམ་སྨིན་གྱི་འབྲས་བུ་ཡིན་དགོས། དེ་ཡིན་ན་ལུང་
མ་བསྟན་ཡིན་དགོས་པའི་ཕྱིར། རྣམ་སྨིན་ལུང་དུ་མ་བསྟན་ཆོས། །ཞེས་གསུངས་
པའི་ཕྱིར། འོ་ན་ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམ་
པའི་རྒྱུ་མཐུན་གྱི་འབྲས་བུར་གྱུར་བའི་རྒྱུ་སྙོམས་འཇུག་གི་བསམ་གཏན་མེད་པར་
ཐལ། དམ་བཅའ་འཐད་པའི་ཕྱིར། འདོད་ན། རྣམ་བཤད་ལས། གཉིས་པ་
ནི་ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་བསྒོམ་པའི་རྣམ་སྨིན་དང་།
རྒྱུ་མཐུན་གྱི་འབྲས་བུ་འགྱུར་བ་སྟེ། ཚངས་རིས་ནས་འོག་མིན་གྱི་བར་གྱི་སེམས་
ཅན་གྱི་རྒྱུད་ཀྱི་སྐྱེས་ཐོབ་ཀྱི་ཆོས་སོ། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། གཞན་ཡང་། བསམ་གཏན་དང་པོའི་རྟེན་ཅན་གྱི་སོ་སོ་སྐྱེ་བོའི་རྒྱུད་
ཀྱི་བསམ་གཏན་དང་པོའི་སྙོམས་འཇུག་དག་པ་བ་ཆོས་ཅན། རྒྱུ་སྙོམས་འཇུག་
གི་བསམ་གཏན་མ་ཡིན་པར་ཐལ། འབྲས་བུ་སྐྱེ་བའི་བསམ་གཏན་ཡིན་པའི་
ཕྱིར། ཁྱབ་པ་ཁས། དེར་ཐལ། བསམ་གཏན་དང་པོར་སྐྱེས་ཐོབ་ཀྱི་ཆོས་
ཡིན་པའི་ཕྱིར། དེར་ཐལ། བསམ་གཏན་དང་པོའི་རྟེན་ཅན་གྱི་གང་ཟག་ཡིན་
ན༑ བསམ་གཏན་དང་པོའི་དངོས་གཞི་སྙོམས་འཇུག་ཐོབ་པའི་ཁྱབ་པའི་ཕྱིར།
རྩ་བར་འདོད་ན། དེ་ཆོས་ཅན། དེ་ཡིན་པར་ཐལ། བསམ་གཏན་གྱི་དངོས་
408



གཞི་སྙོམས་འཇུག་གང་ཞིག རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་
འཁོར་བས་བསྡུས་པའི་ཆོས་ཡིན་པའི་ཕྱིར། ཁ་ཅིག་གིས། འབྲས་བུ་སྐྱེ་བའི་
བསམ་གཏན་ཡིན་ན། རང་སའི་རྟེན་ཅན་ཡིན་པས་ཁྱབ་ཟེར་ན། བསམ་གཏན་
བཞི་བའི་རྟེན་ཅན་གྱི་སོ་སོ་སྐྱེ་བོའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་
འཇུག་ཆོས་ཅན། དེར་ཐལ། དེའི་ཕྱིར། བསམ་གཏན་བཞི་བར་སྐྱེས་ཐོབ་
ཀྱི་ཆོས་ཡིན་པའི་ཕྱིར། དེར་ཐལ། བསམ་གཏན་བཞི་བའི་རྟེན་ཅན་གྱི་གང་
ཟག་ཡིན་ན། བསམ་གཏན་དང་པོའི་དངོས་གཞི་སྙོམས་འཇུག་ཐོབ་པའི་ཁྱབ་
པའི་ཕྱིར། བསམ་གཏན་བཞི་བའི་རྟེན་ཅན་གྱི་གང་ཟག་གི་རྒྱུད་ཀྱི་བསམ་གཏན་
བཞི་བའི་དངོས་གཞི་དེ་དེར་སྐྱེ་བ་ཐོབ་བྱེད་ཀྱི་ཆོས་ཡིན་པའི་ཕྱིར། རྩ་བར་འདོད་
ན༑ དེ་ཆོས་ཅན། དེ་མ་ཡིན་པར་ཐལ། བསམ་གཏན་བཞི་བའི་རྒྱུད་ཀྱིས་
བསྡུས་པ་གང་ཞིག ཁྱོད་བསམ་གཏན་དང་པོའི་དངོས་གཞི་སྙོམས་འཇུག་
དག་པ་བ་ཡིན་པའི་ཕྱིར། རྟོག་དཔྱོད་གཉེན་པོའི་ཡན་ལག་དང་ལྡན་པའི་སྒོ་ནས་
འདོད་པ་ལ་འདོད་ཆགས་དང་བྲལ་བའི་རབ་ཏུ་ཕྱེ་བའི་སེམས་རྩེ་གཅིག་པ་
མཚུངས་ལྡན་དང་བཅས་པ་གང་ཞིག དབེན་པ་ལས་སྐྱེས་པའི་དགའ་བདེ་
ཕན་ཡོན་གྱི་ཡན་ལག་ཏུ་ལྡན་པ་དེ་བསམ་གཏན་དང་པོའི་དངོས་གཞི་སྙོམས་འཇུག་
གི་མཚན་ཉིད། ནང་རབ་ཏུ་དང་པའི་གཉེན་པོའི་ཡན་ལག་ཏུ་ལྡན་པའི་སྒོ་ནས་
རྟོག་དཔྱོད་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་དགེ་སེམས་རྩེ་གཅིག་
པའི་མཚུངས་ལྡན་དང་བཅས་པ་གང་ཞིག ཏིང་ངེ་འཛིན་ལས་སྐྱེས་པའི་དགའ་
409



བདེ་ཕན་ཡོན་གྱི་ཡན་ལག་ཏུ་ལྡན་པ་བསམ་གཏན་གཉིས་པའི་དངོས་གཞི་སྙོམས་
འཇུག་གི་མཚན་ཉིད། དྲན་ཤེས་བཞིན་བཏང་སྙོམས་གསུམ་གཉེན་པོའི་ཡན་
ལག་ཏུ་ལྡན་པའི་སྒོ་ནས་དགའ་བ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་
དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག དགའ་བས་
དབེན་པའི་བདེ་བ་ཕན་ཡོན་གྱི་ཡན་ལག་ཏུ་ལྡན་པ་དེ་བསམ་གཏན་གསུམ་པའི་
དངོས་གཞི་སྙོམས་འཇུག་གི་མཚན་ཉིད། དྲན་པ་དང་བཏང་སྙོམས་ཡོངས་དག་
གཉེན་པོའི་ཡན་ལག་ཏུ་ལྡན་པའི་སྒོ་ནས། བདེ་བ་ལ་འདོད་ཆགས་དང་བྲལ་
བས་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་པ་གང་ཞིག
ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་ལྡན་པ་དེ་བསམ་གཏན་བཞི་བའི་
དངོས་གཞི་སྙོམས་འཇུག་གི་མཚན་ཉིད། སྦྱོར་བའི་དུས་སུ་གཟུགས་དང་ཐོག་
པའི་འདུ་ཤེས་རྣམས་རགས་པར་མཐོང་ནས། འདུ་ཤེས་དེ་ཉིད་ཡང་དང་ཡང་
དུ་བཤིག་ཅིང་། ཆོས་ཐམས་ཅད་ནམ་མཁའ་ལྟར་མཐའ་ཡས་སོ་སྙམ་དུ་བསྒོམ་
པ་ལ་བརྟེན་ནས། དངོས་གཞིའི་དུས་སུ་དེ་མངོན་དུ་གྱུར་བའི་དགེ་སེམས་རྩེ་
གཅིག་པ་མཚུངས་ལྡན་དང་བཅས་པ། ནམ་མཁའ་མཐའ་ཡས་ཀྱི་དངོས་གཞི་
སྙོམས་འཇུག་གི་མཚན་ཉིད། སྦྱོར་བའི་དུས་སུ་ཆོས་ཐམས་ཅད་ནམ་མཁའ་
ལྟར་མཐའ་ཡས་སོ་སྙམ་པ་དེ་ཉིད་དགག་བྱར་བྱས་ནས། ཆོས་ཐམས་ཅད་རྣམ་
ཤེས་ལྟར་མཐའ་ཡས་སོ་སྙམ་དུ་བསྒོམ་པ་ལ་བརྟེན་ནས། དངོས་གཞིའི་དུས་
སུ་དེ་ལྟར་མངོན་དུ་གྱུར་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་



པ་རྣམ་ཤེས་མཐའ་ཡས་ཀྱི་དངོས་གཞི་སྙོམས་འཇུག་གི་མཚན་ཉིད། སྦྱོར་བའི་
དུས་སུ་གཟུང་བྱ་ཅི་ཡང་མེད་དོ་སྙམ་དུ་བསྒོམ་པ་ལ་བརྟེན་ནས། དངོས་གཞིའི་
དུས་སུ་དེ་མངོན་དུ་གྱུར་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་
པ་དེ་ཅི་ཡང་མེད་ཀྱི་དངོས་གཞི་སྙོམས་འཇུག་གི་མཚན་ཉིད། སྦྱོར་བའི་དུས་
སུ་འདུ་ཤེས་རགས་པ་ནི། ནད་དང་། འབྲས་དང་། ཟུག་རྔུའོ། འདུ་ཤེས་
མེད་པ་ནི་ཀུན་ནས་ཉོན་མོངས་པའོ། །འདུ་ཤེས་མེད་མིན་ནི་ཞི་བའོ། །གྱ་ནོམ་
པའོ་སྙམ་དུ་བསྒོམ་པ་ལ་བརྟེན་ནས། དངོས་གཞིའི་དུས་སུ་དེ་མངོན་དུ་གྱུར་
བའི་དགེ་སེམས་རྩེ་གཅིག་པའི་མཚུངས་ལྡན་དང་བཅས་པ་དེ་སྲིད་རྩེའི་དངོས་
གཞི་སྙོམས་འཇུག་གི་མཚན་ཉིད་ཟེར་ན། ཁ་ཅིག་གིས། མཚན་ཉིད་དང་པོ་
དེ་མི་འཐད་པར་ཐལ། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་བསམ་གཏན་
དང་པོའི་དངོས་གཞི་སྙོམ་འཇུག་མེད་པའི་ཕྱིར་ཏེ། བསམ་གཏན་དང་པོའི་དངོས་
གཞི་སྙོམས་འཇུག་ཐོབ་ན་གཉེན་པོའི་ཡན་ལག་བཏངས་ཟིན་པས་ཁྱབ་པའི་ཕྱིར།
དེ་ཐོབ་ན་འདོད་པ་ལ་འདོད་ཆགས་དང་བྲལ་ཟིན་པས་ཁྱབ་པའི་ཕྱིར། གཞན་
ཡང་། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་བསམ་གཏན་དང་པོའི་དངོས་
གཞི་སྙོམས་འཇུག་མེད་པར་ཐལ། འཇིག་རྟེན་པའི་སྒོམས་སྤངས་སུ་གྱུར་བའི་
འདོད་ཉོན་གྱི་དངོས་གཉེན་བྱེད་པའི་བསམ་གཏན་དང་པོའི་དངོས་གཞི་སྙོམས་
འཇུག་མེད་པའི་ཕྱིར། ཟེར་ན། ཡན་ལག་ལྔ་དང་ལྡན་པའི་བསམ་གཏན་གྱི་
དངོས་གཞི་སྙོམས་འཇུག་མེད་པར་ཐལ། དེ་དང་ལྡན་པའི་བསམ་གཏན་དང་
411



པོའི་དེ་མེད་པའི་ཕྱིར། རྟགས་ཁས། འདོད་ན། མཛོད་འགྲེལ་ལས། ཁ་ཅིག་
གིས། ཏིང་ངེ་འཛིན་ནི་ཡན་ལག་ཀྱང་ཡིན་བསམ་གཏན་ཀྱང་ཡིན་ནོ། །ཞེས་
གྲགས་སོ། །གཞན་དག་ནི་ཡན་ལག་བཞིའི་དམག་ཇི་ལྟར་ཡན་ལག་ལྔ་ལྡན་པའི་
བསམ་གཏན་ཡང་དེ་བཞིན་ནོ། །ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། གཞན་ཡང་། རྣམ་མཁྱེན་ཤེས་སྒྲིབ་ཀྱི་གཉེན་པོའི་ཡོན་ཏན་དང་
མི་ལྡན་པར་ཐལ་ལོ། །རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་བསམ་གཏན་
དང་པོའི་དངོས་གཞི་སྙོམས་འཇུག་མེད་པའི་ཕྱིར། རྟགས་ཁས། འདོད་མི་
ནུས་ཏེ། དེ་གཉེན་པོའི་ཡན་ལག་དང་ལྡན་པའི་ཕྱིར་ཏེ། ལམ་བདེན་ཡིན་པའི་
ཕྱིར། ཁྱབ་སྟེ། དག་གསལ་གཉེན་པོའི་ཕྱོགས་ཉིད་ཀྱི། །ཞེས་གསུངས་པའི་
ཕྱིར། རང་ལུགས་ཀྱི་སྐྱོན་ནི། བསམ་གཏན་དང་པོའི་དངོས་གཞི་སྙོམས་འཇུག་
ཁྱད་པར་ཅན་ཆོས་ཅན། མཚན་ཉིད་དེའི་ཟུར་དང་པོ་དེར་ཐལ། མཚོན་བྱ་
དེ་ཡིན་པའི་ཕྱིར། འདོད་ན། ཁྱོད་ཀྱི་ཡན་ལག་ཏུ་གྱུར་བའི་རྟོག་དཔྱོད་གཉིས་
སུ་ཕྱེ་བའི་རྟོག་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། མཛོད་ལས། རྟོག་མེད་བསམ་གཏན་ཁྱད་པར་ཅན། །ཞེས་
གསུངས་པའི་ཕྱིར། གཞན་ཡང་། དེ་ཆོས་ཅན། དབེན་པ་ལས་སྐྱེས་པའི་
དགའ་བདེའི་ཕན་ཡོན་གྱི་ཡན་ལག་ཏུ་ལྡན་པར་ཐལ། མཚོན་བྱ་དང་པོ་དེའི་
ཕྱིར། འདོད་མི་ནུས་ཏེ། ཚོར་བ་བཏང་སྙོམས་ཀྱི་ས་པ་ཡིན་པའི་ཕྱིར། རྣམ་
གསུམ་བདེ་མིན་སྡུག་བསྔལ་མིན། །ཞེས་གསུངས་པའི་ཕྱིར། སངས་རྒྱས་
412



འཕགས་པའི་རྒྱུད་ཀྱི་བསམ་གཏན་གཉིས་པའི་དངོས་གཞི་སྙོམས་འཇུག་ཆོས་
ཅན། མཚན་ཉིད་གཉིས་པ་དེར་ཐལ། མཚོན་བྱ་གཉིས་པ་དེའི་ཕྱིར། འདོད་
མི་ནུས་ཏེ། ཤེས་སྒྲིབ་སྤངས་པའི་མཁྱེན་པ་ཡིན་པའི་ཕྱིར། གཞན་ཡང་སངས་
རྒྱས་འཕགས་པའི་རྒྱུད་ཀྱི་བསམ་གཏན་བཞི་བའི་དངོས་གཞི་སྙོམས་འཇུག་ཆོས་
ཅན། ཚོར་བ་བཏང་སྙོམས་ཀྱི་ཕན་ཡོན་གྱི་ཡན་ལག་ཏུ་ལྡན་པར་ཐལ། བསམ་
གཏན་བཞི་བའི་དངོས་གཞི་སྙོམས་འཇུག་ཡིན་པའི་ཕྱིར། འདོད་ན། སངས་
རྒྱས་འཕགས་པའི་རྒྱུད་ལ་ཚོར་བ་བཏང་སྙོམས་ཡོད་པར་ཐལ། འདོད་པའི་ཕྱིར།
འདོད་མི་ནུས་ཏེ། དེའི་རྒྱུད་ཀྱི་ཚོར་བ་ཡིན་ན་བདེ་བ་ཡིན་དགོས་པའི་ཕྱིར། གཞན་
ཡང་། དེའི་རྒྱུད་ཀྱི་ནམ་མཁའ་མཐའ་ཡས་ཀྱི་དངོས་གཞི་སྙོམས་འཇུག་ཆོས་
ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཆོས་
ཐམས་ཅད་ནམ་མཁའ་ལྟར་མཐའ་ཡས་པར་ཐལ། འདོད་པ་གང་ཞིག རྣམ་
མཁྱེན་ཡིན་པའི་ཕྱིར། དེའི་རྒྱུད་ཀྱི་ཅི་ཡང་མེད་ཀྱི་སྙོམས་འཇུག་ཆོས་ཅན།
མཚན་ཉིད་གསུམ་པ་དེར་ཐལ། མཚོན་བྱ་དེའི་ཕྱིར། འདོད་ན། གཟུང་བྱ་
ཅི་ཡང་མེད་པར་ཐལ། འདོད་པ་གང་ཞིག་རྣམ་མཁྱེན་ཡིན་པའི་ཕྱིར། དེའི་
རྒྱུད་ཀྱི་སྲིད་རྩེའི་སྙོམས་འཇུག་ཆོས་ཅན། མཚན་ཉིད་བཞི་བ་དེར་ཐལ། མཚོན་
བྱ་བཞི་བ་དེའི་ཕྱིར། འདོད་ན། འདུ་ཤེས་མེད་མིན། ཞི་བ་དང་གྱ་ནོམ་པར་
ཐལ། འདོད་པ་གང་ཞིག རྣམ་མཁྱེན་ཡིན་པའི་ཕྱིར། རྟགས་རྣམས་དེར་
ཐལ། དེ་ཡོད་པའི་ཕྱིར་ཏེ། དེའི་རྒྱུད་ཀྱི་མཐར་གནས་སྙོམས་འཇུག་དགུ་ཡོད་
413



པའི་ཕྱིར་ཏེ། དེའི་རྒྱུད་ཀྱི་མཐར་གནས་སྙོམས་འཇུག་དགུ་ལ་སྙོམས་པར་འཇུག་
པའི་ཡེ་ཤེས་ཆོས་སྐུ་ཡོད་པའི་ཕྱིར། མཐར་གྱིས་ནི། སྙོམས་འཇུག་དགུའི་
བདག་ཉིད་དང་། །ཆོས་ཀྱི་སྐུ་ཞེས་བརྗོད་པ་ཡིན། །ཞེས་གསུངས་པའི་ཕྱིར།
ཁ་ཅིག རྟོག་དཔྱོད་གང་རུང་གཉེན་པོའི་ཡན་ལག་ཏུ་ལྡན་པའི་སྒོ་ནས་འདོད་
པ་ལ་འདོད་ཆགས་དང་བྲལ་བའི་དགེ་སེམས་རྩེ་གཅིག་པ་མཚུངས་ལྡན་དང་
བཅས་པ་གང་ཞིག དགའ་བདེ་དང་ཚོར་བ་བཏང་སྙོམས་གང་རུང་ཕན་ཡོན་
གྱི་ཡན་ལག་ཏུ་ལྡན་པ་བསམ་གཏན་དང་པོའི་སྙོམས་འཇུག་གི་མཚན་ཉིད། དེ་
ལ་དབྱེ་ན། བསམ་གཏན་དང་པོ་བའི་སྙོམས་འཇུག་ཙམ་པ་བ་དང་། ཁྱད་པར་
ཅན་དང་གཉིས། རྟོག་དཔྱོད་གཉེན་པོའི་ཡན་ལག་ཏུ་ལྡན་པའི་སྒོ་ནས་འདོད་
པ་ལ་འདོད་ཆགས་དང་བྲལ་བའི་དགེ་སེམས་རྩེ་གཅིག་པ་མཚུངས་ལྡན་དང་
བཅས་པ་གང་ཞིག དགའ་བདེ་ཕན་ཡོན་གྱི་ཡན་ལག་ཏུ་ལྡན་པ་དང་པོའི་མཚན་
ཉིད། དཔྱོད་པ་གཉེན་པོའི་ཡན་ལག་དང་ལྡན་པའི་སྒོ་ནས་རྟོག་པ་ལ་འདོད་ཆགས་
དང་བྲལ་བའི་རབ་ཏུ་ཕྱེ་བའི་དགེ་སེམས་རྩེ་གཅིག་པ་མཚུངས་ལྡན་དང་བཅས་
པ་གང་ཞིག ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་ལྡན་པ་གཉིས་
པའི་མཚན་ཉིད། ཟེར་ན། བསམ་གཏན་དང་པོའི་དངོས་གཞི་སྙོམས་འཇུག་
ཆོས་ཅན། རྟོག་དཔྱོད་གང་རུང་གཉེན་པོའི་ཡན་ལག་ཏུ་ལྡན་ལ། བསམ་གཏན་
དང་པོའི་དངོས་གཞི་སྙོམས་འཇུག་ཡིན་པའི་ཕྱིར། ཁྱབ་པ་ཁས། འདོད་ན།
དེ་ཆོས་ཅན། ཁྱོད་ཀྱི་ཡན་ལག་ཏུ་གྱུར་བའི་རྟོག་དཔྱོད་གང་རུང་དེ་ཁྱོད་ཀྱི་ཡན་
414



，
，
，
，
，་
，
-
，
--
ལག་ཏུ་ཐལ། འདོད་པའི་ཕྱིར། འདོད་ན། དེའི་ཡན་ལག་ཏུ་གྱུར་བའི་རྟོག་
དཔྱོད་གང་རུང་ཆོས་ཅན། དེའི་ཡན་ལག་མ་ཡིན་པར་ཐལ། རྟོག་པ་ཡིན་པའི་
ཕྱིར། བསམ་གཏན་དང་པོའི་དངོས་གཞི་སྙོམས་འཇུག་ཙམ་པོ་བ་དང་ཁྱད་པར་
ཅན་གཉིས་ཆོས་ཅན། མཚན་ཉིད་དང་པོའི་ཟུར་ཕྱི་མ་དེར་ཐལ། མཚོན་བྱ་
དེའི་ཕྱིར། འདོད་མི་ནུས་ཏེ། དགའ་བདེ་ཕན་ཡོན་གྱི་ཡན་ལག་ཏུ་མི་ལྡན། ཚོར་
བ་བཏང་སྙོམས་ཀྱི་ཡན་ལག་ཏུ་ཡང་མི་ལྡན་པའི་ཕྱིར། དང་པོ་མ་གྲུབ་ན། བསམ་
གཏན་དང་པོའི་དངོས་གཞི་སྙོམས་འཇུག་ཙམ་པོ་བ་དེ་དགའ་བདེ་ཕན་ཡོན་གྱི་
ཡན་ལག་ཏུ་ཐལ། མ་གྲུབ་པ་དེའི་ཕྱིར། ཕྱི་མ་རིགས་འགྲེ། སྐྱོན་འཕེན་པ་ཁ་
ཅིག་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅན་ཡིན་ན། རྟོག་
པ་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་ཐལ། མཚན་ཉིད་ཕྱི་མ་གཉིས་
པ་དེ་འཐད་པའི་ཕྱིར། འདོད་ན། སྒྲ་དོན་འདྲེས་རུང་དུ་འཛིན་པའི་རྟོག་པར་
གྱུར་བའི་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅན་ཆོས་
ཅན། དེར་ཐལ། དེའི་ཕྱིར། དེ་ཡོད་པའི་ཕྱིར། འདོད་ན། དེ་ཆོས་ཅན།
ཁྱོད་རྟོག་པ་གཉེན་པོའི་ཡན་ལག་ཏུ་ལྡན་པར་ཐལ། ཁྱོད་ཀྱི་ཡན་ལག་ཏུ་གྱུར་
བའི་རྟོག་པ་ཡོད་པའི་ཕྱིར། ཁྱོད་ཀྱི་ཡན་ལག་ཏུ་གྱུར་བའི་དཔྱོད་པ་དེ་ཁྱོད་ཀྱི་
ཡན་ལག་ཏུ་གྱུར་བའི་རྟོག་པ་ཡིན་པའི་ཕྱིར། ཁྱོད་ཀྱི་ཡན་ལག་གང་ཞིག་རྟོག་
པ་ཡིན་པའི་ཕྱིར། ཟེར་ན། འདིར་མ་ཁྱབ། དེ་ཆོས་ཅན། ཁྱོད་ཀྱི་ཡན་ལག་
ཏུ་གྱུར་བའི་ཤེས་པ་མེད་པར་ཐལ། ཁྱོད་ཀྱི་ཡན་ལག་ཏུ་གྱུར་བའི་རྟོག་པ་ཡང་
- །
，
--
，
:
3
:
]
415



མེད། ཁྱོད་ཀྱི་ཡན་ལག་ཏུ་གྱུར་བའི་རྟོག་མེད་ཀྱི་ཤེས་པ་ཡང་མེད་པའི་ཕྱིར།
དང་པོ་དངོས། ཕྱི་མ་མ་གྲུབ་ན། ཁྱོད་དང་མཚུངས་ལྡན་གྱི་རྟོག་མེད་ཀྱི་ཤེས་
པ་ཡོད་པར་ཐལ། མ་གྲུབ་པ་གང་ཞིག ཁྱོད་ཀྱི་ཡན་ལག་ཡིན་ན། ཁྱོད་
དང་མཚུངས་ལྡན་ཡིན་དགོས་པའི་ཕྱིར། ཡང་དེ་ཆོས་ཅན། ཁྱོད་ཀྱི་ཡན་ལག་
ཏུ་གྱུར་བའི་རྟོག་པ་ཡོད་པར་ཐལ། ཁྱོད་ཀྱི་ཡན་ལག་ཏུ་གྱུར་བའི་སྒྲ་དོན་འདྲེས་
རུང་དུ་འཛིན་པའི་རྟོག་པ་ཡོད་པའི་ཕྱིར་ན་མ་ཁྱབ་སྟེ། རྟོག་མེད་བསམ་གཏན་
ཁྱད་པར་ཅན། ཞེས་གསུངས་པ་མི་འཐད་པར་ཐལ། རྟོག་མེད་གཉེན་པོའི་
ཡན་ལག་ཏུ་ལྡན་པའི་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་
ཅན་ཡོད་པའི་ཕྱིར། མ་གྲུབ་ན་སོང་། སྒྲ་དོན་འདྲེས་རུང་དུ་འཛིན་པའི་རྟོག་
པར་གྱུར་བའི་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅན་
ཆོས་ཅན། དེ་ཡོད་པར་ཐལ། ཁྱོད་དེ་ཡིན་པའི་ཕྱིར། མ་གྲུབ་ན་སོང་། དེར་
ཐལ། ཁྱོད་བསམ་གཏན་དང་པོའི་དངོས་གཞི་སྙོམས་འཇུག་ཁྱད་པར་ཅན་གང་
ཞིག ཁྱོད་ཀྱི་ཡན་ལག་ཏུ་གྱུར་བའི་རྟོག་དཔྱོད་གཉིས་ཀ་ཡོད་པའི་ཕྱིར་ཏེ།
ཁྱོད་ཀྱི་ཡན་ལག་ཏུ་གྱུར་བའི་དཔྱོད་པ་དེ་ཁྱོད་ཀྱི་ཡན་ལག་ཏུ་གྱུར་བའི་རྟོག་དཔྱོད་
གཉིས་ཀ་ཡིན་པའི་ཕྱིར། ཁྱོད་ཀྱི་ཡན་ལག་ཏུ་གྱུར་བའི་རྟོག་པ་གང་ཞིག ཁྱོད་
ཀྱི་ཡན་ལག་ཏུ་གྱུར་བའི་དཔྱོད་པ་ཡིན་པའི་ཕྱིར། རྟགས་ཁས། ཁ་ཅིག བསམ་
གཏན་དང་པོའི་དངོས་གཞི་སྙོམས་འཇུག་ཙམ་པོ་བ་ཆོས་ཅན། མཚན་ཉིད་གཉིས་
པའི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་རྟོག་དཔྱོད་
416



གཉིས་རང་གི་གཉེན་པོའི་ཡན་ལག་ཏུ་ལྡན་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། རྟོག་དཔྱོད་གཉེན་པོའི་ཡན་ལག་ཏུ་ཐལ། འདོད་པའི་ཕྱིར་
ན༑ མ་ཁྱབ། འདོད་ན། རྟོག་དཔྱོད་གཉིས་ཆོས་ཅན། ཁྱོད་བསམ་གཏན་གྱི་
སས་བསྡུས་ཡིན་པར་ཐལ། ཁྱོད་བསམ་གཏན་དང་པོའི་དངོས་གཞི་སྙོམས་འཇུག་
ཙམ་པོའི་གཉེན་པོའི་ཡན་ལག་ཡིན་པའི་ཕྱིར། ཟེར་ན། བསམ་གཟུགས་བརྒྱད་
ལ་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་སོང་ཐོད་རྒལ་
གྱི་དངོས་གཞི་སྙོམས་འཇུག་ཆོས་ཅན། འགོག་པ་དེ་ཁྱོད་ཀྱི་སྤེལ་ཆོས་སུ་ཐལ།
ཁྱོད་འགོག་པ་སྤེལ་ནས་སྙོམས་པར་འཇུག་པའི་ཐོད་རྒལ་གྱི་སྙོམས་འཇུག་ཡིན་
པའི་ཕྱིར། མ་ཁྱབ་ན། བསམ་གཏན་དང་པོའི་དངོས་གཞི་སྙོམས་འཇུག་ཙམ་
པོ་དེ་རྟོག་དཔྱོད་གཉེན་པོའི་ཡན་ལག་དང་ལྡན་ན། རྟོག་དཔྱོད་གཉིས་པོ་དེའི་
ཡན་ལག་ཡིན་པས་ཁྱབ་པར་བུད། འདོད་ན། འགོག་སྙོམས་དེ་ཐོད་རྒལ་གྱི་
གནས་སུ་ཐལ། འདོད་པའི་ཕྱིར། འདོད་ན། དེ་ཐོབ་པའི་གང་ཟག་ཡིན་ན།
ཐོད་རྒལ་གྱི་ཏིང་ངེ་འཛིན་ཐོབ་པའི་གང་ཟག་ཡིན་དགོས་པར་ཐལ། འདོད་པའི་
ཕྱིར། སྐྱོན་འཕེན་པ་ཁ་ཅིག བསམ་གཏན་དང་པོའི་དངོས་གཞི་སྙོམས་
འཇུག་ཙམ་པོའི་ཡན་ལག་ཏུ་གྱུར་བའི་རྟོག་པ་ཆོས་ཅན། རྟོག་དཔྱོད་གཉེན་པོའི་
ཡན་ལག་དང་ལྡན་པར་ཐལ། བསམ་གཏན་དང་པོའི་དངོས་གཞི་སྙོམས་འཇུག་
ཙམ་པོ་བ་ཡིན་པའི་ཕྱིར། དེར་ཐལ། ཡན་ལག་བཞི་བའི་དམག་ཇི་ལྟ་བ་བཞིན་
དུ༑ ཞེས་གསུངས་པའི་ཕྱིར། འདོད་ན། ཁྱོད་ཀྱི་ཡན་ལག་ཏུ་གྱུར་བའི་རྟོག་
417



དཔྱོད་གཉིས་སུ་ཕྱེ་བའི་རྟོག་པ་ཡོད་པར་ཐལ། འདོད་པའི་ཕྱིར། འདོད་ན།
ཁྱོད་དང་མཚུངས་ལྡན་གྱི་རྟོག་པ་ཡོད་པར་ཐལ། འདོད་པའི་ཕྱིར། འདོད་
མི་ནུས་ཏེ། ཁྱོད་རྟོག་པ་ཡིན་པའི་ཕྱིར། གཞན་ཡང་། བསམ་གཏན་དང་
པོའི་དངོས་གཞི་སྙོམས་འཇུག་ཙམ་པོའི་ཡན་ལག་ཏུ་གྱུར་བའི་རྟོག་པ་ཐུག་མེད་
ཡིན་པར་ཐལ། དེའི་ཡན་ལག་ཏུ་གྱུར་བའི་རྟོག་པ་དེའི་ཡན་ལག་ཏུ་གྱུར་བའི་
རྟོག་པ་ཡོད་པའི་ཕྱིར། ཟེར་ན། སྔོན་སྣང་དབང་ཤེས་ཉམས་སུ་མྱོང་བའི་རང་
རིག་དེ་ཐུག་མེད་ཡིན་པར་ཐལ། དེ་ཉམས་སུ་མྱོང་བའི་རང་རིག་ཉམས་སུ་མྱོང་
བའི་རང་རིག་ཡོད་པའི་ཕྱིར། ཁྱབ་པ་སྒྲིགས། ཁ་ཅིག་གིས། བསམ་གཏན་
དང་པོའི་དངོས་གཞིའི་སྙོམས་འཇུག་ཙམ་པོ་བ་ཆོས་ཅན། ཁྱོད་རྟོག་དཔྱོད་གཉེན་
པོའི་ཡན་ལག་ཏུ་ལྡན་པར་ཐལ། ཆོས་ཅན་དེའི་ཕྱིར། ཁྱབ་པ་ཁས་འདོད་ན།
ཁྱོད་ཀྱི་ཡན་ལག་ཏུ་གྱུར་བའི་རྟོག་དཔྱོད་གཉིས་སུ་ཕྱེ་བའི་རྟོག་པ་ཡོད་པར་ཐལ།
འདོད་པའི་ཕྱིར། འདོད་ན། དེ་ཆོས་ཅན། ཁྱོད་རང་གི་ཡན་ལག་ཏུ་གྱུར་
བའི་རྟོག་དཔྱོད་གཉིས་སུ་ཕྱེ་བའི་རྟོག་པ་དེ་དང་མཚུངས་ལྡན་རྣམ་པ་ལྔ་མཚུངས་
ཡིན་པར་ཐལ། ཁྱོད་ཀྱི་ཡན་ལག་ཏུ་གྱུར་བའི་དེ་ཡོད་པའི་ཕྱིར། འདོད་ན།
ཁྱོད་སེམས་རྩིང་བའི་རྣམ་པ་ཅན་གྱི་བློ་ཡིན་པར་ཐལ། འདོད་པ་གང་ཞིག དེ་
སེམས་རྩིང་བའི་རྣམ་པ་ཅན་གྱི་བློ་ཡིན་པའི་ཕྱིར། དེ་ཡོད། རྟོག་དང་དཔྱོད་
པ་རྩིང་ཞིབ་ཉིད། །ཅེས་གསུངས་པའི་ཕྱིར། འདོད་ན། ཁྱོད་ཀྱི་ཡན་ལག་ཏུ་
གྱུར་བའི་རྟོག་དཔྱོད་གཉིས་སུ་ཕྱེ་བའི་དཔྱོད་པ་ཡོད་པར་ཐལ། ཁྱོད་རྟོག་དཔྱོད་
418



གཉེན་པོའི་ཡན་ལག་ཏུ་ལྡན་པའི་ཕྱིར། འདོད་ན། ཁྱོད་ཀྱི་ཡན་ལག་ཏུ་གྱུར་
བའི་རྟོག་དཔྱོད་གཉིས་སུ་ཕྱེ་བའི་དཔྱོད་པ་དང་མཚུངས་ལྡན་རྣམ་པ་ལྔ་མཚུངས་
སུ་ཐལ། འདོད་པའི་ཕྱིར། འདོད་ན། ཁྱོད་ཞིབ་པའི་རྣམ་པ་ཅན་གྱི་བློ་ཡིན་
པར་ཐལ། འདོད་པ་གང་ཞིག དེ་སེམས་ཞིབ་པའི་བློ་ཡིན་པའི་ཕྱིར། དེ་
ཡོད། རྟོག་དང་དཔྱོད་པ་རྩིང་ཞིབ་ཉིད། །ཞེས་གསུངས་པའི་ཕྱིར། འདོད་
མི་ནུས་ཏེ། སེམས་རྩི་ང་བའི་རྣམ་པ་ཅན་གྱི་བློ་ཡིན་པའི་ཕྱིར། ཟེར་ན། རྣམ་
མཁྱེན་ཆོས་ཅན། སེམས་རྩིང་བའི་རྣམ་པ་ཅན་མ་ཡིན་པར་ཐལ། སེམས་ཞིབ་
པའི་རྣམ་པ་ཅན་གྱི་བློ་ཡིན་པའི་ཕྱིར། རྩ་བར་འདོད་མི་ནུས་ཏེ། སེམས་རྩིང་
བའི་རྣམ་པ་ཤར་བའི་བློ་ཡིན་པའི་ཕྱིར། གཞན་ཡང་། མིག་ཤེས་སུ་བྱུང་བའི་
ཚོར་བ་བདེ་བ་མེད་པར་ཐལ། གཟུགས་འཛིན་མིག་གི་རྣམ་པར་ཤེས་པའི་འཁོར་
དུ་བྱུང་བའི་ཚོར་བ་བདེ་བ་མེད་པའི་ཕྱིར། མ་གྲུབ་ན་སོང་། གཟུགས་འཛིན་
མིག་གི་རྣམ་པར་ཤེས་པ་ཆོས་ཅན། ཁྱོད་ཀྱི་འཁོར་དུ་བྱུང་བའི་ཚོར་བ་བདེ་བ་
དང་མཚུངས་ལྡན་རྣམ་པ་ལྔ་མཚུངས་ཀྱི་རིག་པ་ཡོད་པར་ཐལ། ཁྱོད་ཀྱི་འཁོར་
དུ་གྱུར་བའི་ཚོར་བ་བདེ་བ་ཡོད་པའི་ཕྱིར། འདོད་ན། ཁྱོད་གཟུགས་ཡིད་འོང་
གི་རྣམ་པ་ཅན་གྱི་བློ་ཡིན་པར་ཐལ། འདོད་པ་གང་ཞིག དེ་གཟུགས་ཡིད་
འོང་གི་རྣམ་པ་ཅན་གྱི་བློ་ཡིན་པའི་ཕྱིར། མིག་ཤེས་སུ་གྱུར་བའི་ཚོར་བ་བདེ་
བ་ཡིན་པའི་ཕྱིར། འདོད་ན། མིག་ཤེས་སུ་གྱུར་བའི་ཚོར་བ་སྡུག་བསྔལ་མེད་
པར་ཐལ། གཟུགས་འཛིན་མིག་ཤེས་ཀྱི་འཁོར་དུ་བྱུང་བའི་ཚོར་བ་སྡུག་བསྔལ་
འ



མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་རང་གི་འཁོར་དུ་བྱུང་བའི་
ཚོར་བ་སྡུག་བསྔལ་དང་མཚུངས་ལྡན་རྣམ་པ་ལྔ་མཚུངས་སུ་ཐལ། ཁྱོད་ཀྱི་འཁོར་
དུ་གྱུར་བའི་དེ་ཡོད་པའི་ཕྱིར། འདོད་ན། ཁྱོད་གཟུགས་ཡིད་མི་འོང་གི་རྣམ་
པ་ཅན་གྱི་བློ་ཡིན་པར་ཐལ། འདོད་པ་གང་ཞིག དེ་གཟུགས་ཡིད་མི་འོང་
གི་བློ་ཡིན་པའི་ཕྱིར། འདོད་མི་ནུས་ཏེ། གཟུགས་ཡིད་འོང་གི་བློ་ཡིན་པའི་ཕྱིར།
ཁྱབ་པ་ཁས། ཁ་ཅིག་གིས། བསམ་གཏན་དང་པོའི་སྙོམས་འཇུགས་གང་ཞིག་
རང་གི་འོག་ས་འདོད་པ་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་རིགས་
སུ་གནས་པ་དེ་བསམ་གཏན་དང་པོའི་དངོས་གཞི་སྙོམས་འཇུག་གི་མཚན་ཉིད།
བསམ་གཏན་གཉིས་པའི་སྙོམས་འཇུག་གང་ཞིག རང་གི་འོག་ས་བསམ་གཏན་
དང་པོ་ལ་སོགས། ཞེས་སོགས། གཞན་རྣམས་ལ་ཡང་རིགས་འདྲ། ཟེར་ན།
བསམ་གཏན་དང་པོའི་སྙོམས་འཇུག་འདོད་པ་ལ་འདོད་ཆགས་དང་བྲལ་བ་ཡིན་
ན་མཚན་ཉིད་དང་པོའི་ཟུར་ཕྱི་མ་དེ་ཡིན་དགོས་པར་ཐལ། མཚན་ཉིད་དེ་འཐད་
པའི་ཕྱིར། འདོད་ན། དགྲ་བཅོམ་ཐོབ་མ་ཐག་པའི་སྤངས་བྱ་གཅིག་ཅར་བའི་
ཉན་ཐོས་དགྲ་བཅོམ་པའི་རྒྱུད་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་
ཕྱིར། འདོད་ན། དེ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
འདོད་མི་ནུས་ཏེ། དེ་ཉེར་བསྡོགས་ཡིན་པའི་ཕྱིར། བསམ་གཏན་དང་པོའི་
དངོས་གཞི་སྙོམས་འཇུག་ཡིན་ན་བསམ་གཏན་གཉིས་པའི་དངོས་གཞི་སྙོམས་
འཇུག་མ་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན།
420



སངས་རྒྱས་འཕགས་པའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། སངས་རྒྱས་འཕགས་
པའི་རྒྱུད་ཀྱི་བསམ་གཟུགས་བརྒྱད་ཀ་ཡིན་ཁྱབ་མཉམ་ཡིན་པའི་ཕྱིར་ཏེ། དེའི་
རྒྱུད་ཀྱི་ཕར་ཕྱིན་བཅུ་ཡིན་ཁྱབ་མཉམ་ཡིན་པའི་ཕྱིར་ཏེ། རྣམ་མཁྱེན་ཡིན་ན་
དེ་བཅུ་ཀ་ཡིན་དགོས་པའི་ཕྱིར། དེ་ཡིན་ན་ཤེར་ཕྱིན་ཡིན་དགོས་པའི་ཕྱིར། ཁོ་
ན་རེ། སངས་རྒྱས་ཀྱི་རྒྱུད་ཀྱི་སྦྱིན་སོགས་བཅུ་ཡིན་ཁྱབ་མཉམ་ཡིན་པར་ཐལ།
དེའི་རྒྱུད་ཀྱི་ཕར་ཕྱིན་བཅུ་ཡིན་ཁྱབ་མཉམ་ཡིན་པའི་ཕྱིར། རྟགས་ཁས། ཟེར་
ན༑ མ་ཁྱབ། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་བསམ་གཏན་དང་
པོའི་དངོས་གཞི་སྙོམས་འཇུག་ཆོས་ཅན། བསམ་གཏན་གཉིས་པའི་གོང་ས་ཡིན་
པར་ཐལ། བསམ་གཏན་གསུམ་པའི་དངོས་གཞི་སྙོམས་འཇུག་ཡིན་པའི་ཕྱིར།
འདོད་མི་ནུས་ཏེ། དེའི་འོག་ས་ཡིན་པའི་ཕྱིར། བསམ་གཏན་དང་པོའི་དངོས་
གཞི་ཡིན་པའི་ཕྱིར། རྟགས་ཁས། བསམ་གཏན་དང་པོའི་དངོས་གཞི་སྙོམས་
འཇུག་ཡིན་ན། རབ་ཏུ་དང་བ་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་
ཐལ། དེ་ཡིན་ན། བསམ་གཏན་གཉིས་པའི་དངོས་གཞི་སྙོམས་འཇུག་མ་ཡིན་
དགོས་པའི་ཕྱིར། འདོད་ན། དེ་ཡིན་ན། རྟོག་དཔྱོད་ཀྱི་རྙོག་པ་དང་བཅས་
པས་ཁྱབ་པར་ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་
རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུགས་ཆོས་ཅན། དེར་ཐལ།
དེའི་ཕྱིར། བསམ་གཏན་གསུམ་པའི་དངོས་གཞི་སྙོམས་འཇུག་ཡིན་ན། དྲན་
421



པ་དང་། བཏང་སྙོམས་ཡང་དག་གཉེན་པོའི་ཡན་ལག་ཏུ་མི་ལྡན་པས་ཁྱབ་པར་
ཐལ། དེ་ཡིན་ན་བསམ་གཏན་བཞི་བའི་དངོས་གཞི་མ་ཡིན་དགོས་པའི་ཕྱིར།
འདོད་ན། དེ་ཡིན་ན་བསམ་གཏན་གྱི་སྐྱོན་བརྒྱད་ལས་མ་གྲོལ་བས་ཁྱབ་པར་
ཐལ། འདོད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་བསམ་
གཏན་གསུམ་པའི་དངོས་གཞི་སྙོམས་འཇུག་ཆོས་ཅན། དེར་ཐལ། དེའི་ཕྱིར།
འདོད་ན། ཧ་ཅང་ཐལ་ལོ། །སྤངས་བྱ་གཅིག་ཅར་བའི་དགྲ་བཅོམ་པའི་རྒྱུད་
ཀྱི་བསམ་གཏན་གཟུགས་མེད་ཀྱི་དངོས་གཞིའི་སྙོམས་འཇུག་བརྒྱད་པོ་དེ་ཡིན་
ཁྱབ་མཉམ་ཡིན་བྱས་པ་ལ། ཁོ་ན་རེ། སྤངས་བྱ་གཅིག་ཅར་བའི་ཉན་ཐོས་
དགྲ་བཅོམ་པའི་རྒྱུད་ལ་སྲིད་རྩེའི་དངོས་གཞི་སྙོམས་འཇུག་ཏུ་གྱུར་བའི་ལམ་ཟག་
མེད་ཡོད་པར་ཐལ། དེའི་རྒྱུད་ལ་བསམ་གཏན་དང་པོའི་དངོས་གཞི་སྙོམས་འཇུག་
ཏུ་གྱུར་བའི་དེ་ཡོད་པ་གང་ཞིག དེའི་རྒྱུད་ཀྱི་བསམ་གཏན་དང་པོའི་དངོས་
གཞི་སྙོམས་འཇུག་དང་སྲིད་རྩེའི་དངོས་གཞི་སྙོམས་འཇུག་གཉིས་ཡིན་ཁྱབ་མཉམ་
ཡིན་པའི་ཕྱིར། འདོད་ན། འགྲེལ་ཆེན་ལས། གང་ཡང་འདོད་པ་ཁམས་དང་
སྲིད་རྩེ་ན། །བྱང་ཆུབ་ལམ་གྱི་ཡན་ལག་སྤངས། །ཞེས་བྱ་བ་ནི། ཐབས་ལ་
མི་མཁས་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་གྱི། དེ་དང་འདི་ལ་
འགལ་བ་མེད་དོ། །ཞེས་བྱ་བ་ནི་ཁ་ཅིག ཞེས་གསུངས་པ་མི་འཐད་པར་
ཐལ། འདོད་པའི་ཕྱིར། ཟེར་ན། མ་ཁྱབ། ཐེག་དམན་གྱི་གྲུབ་མཐའི་དབང་
དུ་བྱས་ན་སྲིད་རྩེའི་སེམས་དང་ལམ་ཟག་མེད་ཀྱི་གཞི་མཐུན་མེད་ཀྱང་། ཐེག་



ན་གྱི་གྲུབ་མཐའི་དབང་དུ་བྱས་ན་དེ་ཡོད་པ་ལུང་དེའི་དོན་ཡིན་པའི་ཕྱིར། དེ་
ར་མ་ཡིན་ན། དེ་ལྟར་བཤད་པའི་དོན་མ་གྲུབ་པར་ཐལ། འདོད་སེམས་དང་
ག་དམན་གྱི་ལམ་ཟག་མེད་ཀྱི་གཞི་མཐུན་ཡོད་པའི་ཕྱིར། འདོད་པའི་སས་
[སྡུས་ཀྱི་ཐེག་དམན་གྱི་མི་སློབ་ལམ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་
པའི་རྒྱུད་ཀྱི་སོ་ཐར་གྱི་སྡོམ་པ་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན།
ར་ཐལ། འདོད་པའི་སས་བསྡུས་གང་ཞིག ཕྱི་མ་ཡིན་པའི་ཕྱིར། དང་པོ་
ར་ཐལ། སོ་ཐར་གྱི་སྡོམ་པ་ཡིན་པའི་ཕྱིར། གཉིས་པ་དེར་ཐལ། ཉན་ཐོས་
ཚོགས་ལམ་པའི་རྒྱུད་ཀྱི་སོ་ཐར་གྱི་སྡོམ་པ་དེ་ཚོགས་ལམ་ཡིན་པའི་ཕྱིར། ཀུན་
བཏུས་ལས། ཚོགས་ཀྱི་ལམ་གང་ཞེ་ན། སོ་སོའི་སྐྱེ་བོའི་ཚུལ་ཁྲིམས་དང་། དབང་
འི་སྒོ་སྡོམ་པ་དང་། ཞེས་གསུངས་པའི་ཕྱིར། ཁོ་ན་རེ། སྤངས་བྱ་གཅིག་
བྱར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་གཞི་
སྙོམས་འཇུག་དེ། བསམ་གཏན་དང་པོའི་དངོས་གཞི་སྙོམས་འཇུག་ཙམ་པོ་བ་
དང་། ཁྱད་པར་ཅན་གཉིས་ཀ་ཡིན་པར་ཐལ། དེ་བསམ་གཟུགས་བརྒྱད་ཀ་
ཡིན་པའི་ཕྱིར། འདོད་ན། དེ་ཆོས་ཅན། རྟོག་བཅས་དཔྱོད་བཅས་ཀྱི་བསམ་
གཏན་གྱི་སྙོམས་འཇུག་ཏུ་ཐལ། བསམ་གཏན་དང་པོའི་དངོས་གཞི་སྙོམས་འཇུག་
ཙམ་པོ་བ་ཡིན་པའི་ཕྱིར། ཟེར་ན། འདིར་མ་ཁྱབ། འདོད་མི་ནུས་ཏེ། རྟོག་
མིད་དཔྱོད་བཅས་ཀྱི་དེ་ཡིན་པའི་ཕྱིར། བསམ་གཏན་དང་པོའི་དངོས་གཞི་སྙོམས་
འཇུག་ཁྱད་པར་ཅན་ཡིན་པའི་ཕྱིར། འདིའི་ལན་ལ་ཁ་ཅིག་གིས། སྤངས་བྱ་
423



གཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་བསམ་གཏན་དང་པོའི་དངོས་
གཞི་སྙོམས་འཇུག་ལ་ཙམ་ཁྱད་གཉིས་ཀྱི་དབྱེ་བ་མེད་དེ། བསམ་གཏན་དང་
པོའི་དངོས་གཞི་སྙོམས་འཇུག་ཟག་མེད་ལ་དེ་མེད་པའི་ཕྱིར། རྟོག་དཔྱོད་གཉེན་
པོའི་ཡན་ལག་ཏུ་ལྡན་པའི་བསམ་གཏན་དང་པོའི་དངོས་གཞི་སྙོམས་འཇུག་ཟག་
མེད་མེད་པའི་ཕྱིར། ཞེས་ཟེར་བ་མི་འཐད་དེ། ཟག་མེད་ས་དགུ་མེད་པར་
ཐལ། བསམ་གཏན་དང་པོའི་དངོས་གཞི་སྙོམས་འཇུག་ཙམ་པོ་བར་གྱུར་བའི་
ལམ་ཟག་མེད་མེད་པའི་ཕྱིར། སྤངས་བྱ་གཅིག་ཅར་བའི་ཉན་ཐོས་དགྲ་བཅོམ་
པ་དེས་བསམ་གཏན་དང་པོའི་དངོས་གཞི་སྙོམས་འཇུག་ཐོབ་རྗེས་སུ་བསམ་གཏན་
གཉིས་པའི་དངོས་གཞི་སྙོམས་འཇུག་ཐོབ་དོན་དུ་བསམ་གཏན་གཉིས་པའི་ཉེར་
བསྡོགས་སྒོམ་པ་ཡོད་པར་ཐལ། དེས་བསམ་གཏན་དང་པོའི་དངོས་གཞི་སྙོམས་
འཇུག་ཐོབ་པའི་དུས་སུ་དེས་བསམ་གཏན་གཉིས་པའི་དངོས་གཞི་སྙོམས་འཇུག་
མ་ཐོབ་པའི་ཕྱིར། འདོད་ན། དེས་བསམ་གཏན་གཉིས་པའི་ཉེར་བསྡོགས་ཡིད་
བྱེད་དྲུག་པོ་རིམ་བཞིན་དུ་བསྒོམ་པ་གཅིག་ཡོད་པར་ཐལ། འདོད་པ་གང་ཞིག
དེའི་ཉེར་བསྡོགས་ཟག་མེད་མེད་པའི་ཕྱིར། འདོད་ན། དེའི་རྒྱུད་ལ་འཇིག་
རྟེན་པའི་བར་ཆད་མེད་ལམ་གྱིས་བསྡུས་པའི་བསམ་གཏན་གཉིས་པའི་ཉེར་
བསྡོགས་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་འཇིག་
རྟེན་པའི་སྒོམ་ལམ་དུ་གྱུར་བའི་བསམ་གཏན་དང་པོའི་ཉོན་མོངས་ཀྱི་དངོས་གཉེན་
བྱེད་པའི་བསམ་གཏན་གཉིས་པའི་ཉེར་བསྡོགས་ཡོད་པར་ཐལ། འདོད་པའི་
-
424



ཕྱིར། ཁོ་ན་རེ། དེའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་
ཆོས་ཅན། ཁྱོད་ཀྱི་གོང་ས་མེད་པར་ཐལ། ཁྱོད་སྲིད་རྩེའི་དངོས་གཞི་སྙོམས་
འཇུག་ཡིན་པའི་ཕྱིར། འདིར་མ་ཁྱབ། འདོད་མི་ནུས་ཏེ། ཁྱོད་བསམ་གཏན་
དང་པོའི་དངོས་གཞི་སྙོམས་འཇུག་ཡིན་པའི་ཕྱིར། ཁ་ཅིག་གིས། སྲིད་རྩེའི་
དངོས་གཞི་སྙོམས་འཇུག་ལ་གོང་ས་ཡོད་པར་ཐལ། སྤངས་བྱ་གཅིག་ཅར་བའི་
ཉན་ཐོས་དགྲ་བཅོམ་པའི་རྒྱུད་ཀྱི་སྲིད་རྩེའི་དངོས་གཞི་སྙོམས་འཇུག་ལ་གོང་ས་
ཡོད་པའི་ཕྱིར། མ་གྲུབ་ན། དེར་ཐལ། དེའི་རྒྱུད་ཀྱི་བསམ་གཏན་དང་པོའི་
དངོས་གཞི་སྙོམས་འཇུག་ལ་གོང་ས་ཡོད་པ་གང་ཞིག དེ་གཉིས་ཡིན་ཁྱབ་
མཉམ་ཡིན་པའི་ཕྱིར། ཟེར་ན་མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་
སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཉན་ཐོས་ཀྱི་རྟོགས་རིགས་སུ་གནས་
པར་ཐལ། དེའི་རྒྱུད་ཀྱི་གང་ཟག་གི་བདག་མེད་རྟོགས་པའི་མཁྱེན་པ་ཉན་ཐོས་
ཀྱི་རྟོགས་རིགས་སུ་གནས་པ་གང་ཞིག དེ་གཉིས་ཡིན་ཁྱབ་མཉམ་ཡིན་པའི་
ཕྱིར། ཁྱབ་པ་ཁས། ཁ་ཅིག་གིས། ཟག་མེད་ཀྱི་བསམ་གཟུགས་བརྒྱད་ཡིན་
ཁྱབ་མཉམ་ཡིན་ཟེར་ན། བསམ་གཏན་དང་པོའི་དངོས་གཞི་སྙོམས་འཇུག་ཐོབ་
པའི་གང་ཟག་ཡིན་ན། བསམ་གཏན་གཉིས་པའི་དངོས་གཞི་སྙོམས་འཇུག་ཐོབ་
པའི་གང་ཟག་ཡིན་དགོས་པར་ཐལ། བསམ་གཏན་དང་པོའི་དངོས་གཞི་སྙོམས་
འཇུག་ཐོབ་པའི་ཕྱིར་མི་འོང་ཡིན་ན། བསམ་གཏན་གཉིས་པའི་དངོས་གཞི་སྙོམས་
འཇུག་ཐོབ་པའི་ཕྱིར་མི་འོང་ཡིན་དགོས་པའི་ཕྱིར། མ་གྲུབ་ན་སོང་། བསམ་



གཏན་དང་པོའི་དངོས་གཞི་སྙོམས་འཇུག་ཐོབ། བསམ་གཏན་གཉིས་པའི་དངོས་
གཞི་སྙོམས་འཇུག་མ་ཐོབ་པའི་ཕྱིར་མི་འོང་བའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་ཆོས་ཅན། བསམ་གཏན་གཉིས་པའི་དངོས་
གཞི་སྙོམས་འཇུག་ཟག་མེད་ཡིན་པར་ཐལ། བསམ་གཏན་དང་པོའི་དངོས་གཞི་
སྙོམས་འཇུག་ཟག་མེད་ཡིན་པའི་ཕྱིར། གང་ཟག་གི་བདག་མེད་མངོན་སུམ་
དུ་རྟོགས་པའི་མཁྱེན་པ་གང་ཞིག བསམ་གཏན་དང་པོའི་དངོས་གཞི་སྙོམས་
འཇུག་ཡིན་པའི་ཕྱིར། དེར་ཐལ། དེ་དེའི་ཉེར་བསྡོགས་མ་ཡིན་པའི་ཕྱིར། རྩ་
བར་འདོད་ན། དེ་འདྲའི་ཕྱིར་མི་འོང་ཆོས་ཅན། ཁྱོད་ཀྱིས་བསམ་གཏན་གཉིས་
པའི་དངོས་གཞི་སྙོམས་འཇུག་ཐོབ་པར་ཐལ། ཁྱོད་ཀྱི་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་དེ་བསམ་གཏན་གཉིས་པའི་དངོས་གཞི་
སྙོམས་འཇུག་ཡིན་པའི་ཕྱིར། གཞན་ཡང་། རྒྱུན་ཞུགས་ཞུགས་པའི་རྒྱུད་ཀྱི་
ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། སྲིད་རྩེའི་སྙོམས་འཇུག་
ཟག་མེད་དུ་ཐལ། བསམ་གཏན་དང་པོའི་སྙོམས་འཇུག་ཟག་མེད་ཡིན་པའི་ཕྱིར།
ཁྱབ་པ་ཁས། མ་གྲུབ་ན། དེར་ཐལ། དེའི་ཉེར་བསྡོགས་ཟག་མེད་ཡིན་པའི་
ཕྱིར། འདོད་ན་སླ། ཁོ་ན་རེ། དགྲ་བཅོམ་ཐོབ་མ་ཐག་པའི་སྤངས་བྱ་གཅིག་
ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་རྣམ་གྲོལ་ལམ་ཆོས་ཅན། སྤངས་
བྱ་གཅིག་ཅར་བའི་ཉན་ཐོས་དགྲ་བཅོམ་པའི་རྒྱུད་ཀྱི་སྲིད་རྩེའི་སྙོམས་འཇུག་ཡིན་
པར་ཐལ། དེའི་རྒྱུད་ཀྱི་བསམ་གཏན་དང་པོའི་སྙོམས་འཇུག་ཡིན་པའི་ཕྱིར།
426



ཁྱབ་སྟེ། དེའི་རྒྱུད་ཀྱི་བསམ་གཟུགས་བརྒྱད་ཡིན་ཁྱབ་མཉམ་ཡིན་པའི་ཕྱིར།
དེའི་རྒྱུད་ཀྱི་བསམ་གཏན་དང་པོའི་དངོས་གཞི་སྙོམས་འཇུག་ནས། སྲིད་རྩེའི་
དངོས་གཞི་སྙོམས་འཇུག་གི་བར་ཡིན་ཁྱབ་མཉམ་ཡིན་པའི་ཕྱིར། ཟེར་ན། མ་
ཁྱབ། ཁ་ཅིག བསམ་གཏན་གྱི་རབ་མཐའ་ཡིན་ན་བསམ་གཏན་བཞི་བའི་
དངོས་གཞི་སྙོམས་འཇུག་ཡིན་པས་ཁྱབ། ཟེར་ན། དེ་མ་ཁྱབ་པར་ཐལ། བསམ་
གཟུགས་བརྒྱད་ཀ་ལ་རབ་མཐའ་ཡོད་པའི་ཕྱིར།
རང་ལུགས་ལ་བསམ་གཏན་གཟུགས་མེད་ཀྱི་
ངོ་བོ་བཤད་པ།
གཉིས་པ་རང་ལུགས་ལ། བསམ་གཏན་གཟུགས་མེད་ཀྱི་ངོ་བོ་ལ། དངོས་
ཀྱི་དོན། དབྱེ་བ། ཕྱེ་བ་སོ་སོའི་དོན་བཤད་པའོ། །དང་པོ་ལ། རྒྱུ་སྙོམས་
འཇུག་གི་བསམ་གཏན་གཟུགས་མེད་པ་བཤད་པ་དང་། འབྲས་བུ་སྐྱེ་བའི་བསམ་
གཏན་གཟུགས་མེད་བཤད་པའོ། ། །
47



རྒྱུ་སྙོམས་འཇུག་གི་བསམ་གཏན་གཟུགས་མེད་བཤད་པ།
དང་པོ་ལ། ཡན་ལག་གི་སྒོ་ནས་རང་གི་འོག་ས་ལས་འདས་པའི་བསམ་གཏན་
གྱི་དངོས་གཞི་སས་བསྡུས་པའི་དགེ་བའི་རིག་པ་བསམ་གཏན་གྱི་དངོས་གཞི་
སྙོམས་འཇུག་གི་མཚན་ཉིད། བསམ་གཏན་གྱི་དངོས་གཞི་སྙོམས་འཇུག་གང་
ཞིག རང་འབྲས་སྡུག་བསྔལ་བདེན་པ་སྐྱེ་བྱེད་ཀྱི་འཁོར་བས་བསྡུས་པའི་ཆོས།
རྒྱུ་སྙོམས་འཇུག་གི་བསམ་གཏན་གྱི་དངོས་གཞི་སྙོམས་འཇུག་གི་མཚན་ཉིད།
དམིགས་པའི་སྒོ་ནས་རང་གི་འོག་ས་ལས་འདས་པའི་གཟུགས་མེད་ཀྱི་དངོས་
གཞིའི་དགེ་བས་བསྡུས་པའི་རིག་པ་དེ། གཟུགས་མེད་ཀྱི་དངོས་གཞི་སྙོམས་
འཇུག་གི་མཚན་ཉིད། གཟུགས་མེད་ཀྱི་དངོས་གཞི་སྙོམས་འཇུག་གང་ཞིག རང་
འབྲས་སྡུག་བསྔལ་བདེན་པ་སྐྱེ་བྱེད་ཀྱི་འཁོར་བས་བསྡུས་པའི་ཆོས་རྒྱུ་སྙོམས་
འཇུག་གི་གཟུགས་མེད་ཀྱི་དངོས་གཞི་སྙོམས་འཇུག་གི་མཚན་ཉིད། དེས་ན་
བསམ་གཏན་རྣམས་ལ་ཡན་ལག་གི་སྒོ་ནས་རང་གི་འོག་ས་ལས་འདས་པ་ཞེས་
བརྗོད་པའི་རྒྱུ་མཚན་ཡོད་དེ། དེའི་དངོས་གཞི་སྙོམས་འཇུག་གོང་མ་གོང་མ་
རྣམས་འོག་མ་འོག་མའི་ཡན་ལག་རགས་པ་རྣམས་ལས་ངེས་པར་འབྱུང་ཞིང་།
དེ་རྣམས་ལ་ཡན་ལག་མི་འདྲ་བའི་དབྱེ་བ་ཡོད་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། གཟུགས་མེད་ཀྱི་དངོས་གཞི་སྙོམས་འཇུག་རྣམས་ལ་དམིགས་པའི་
སྒོ་ནས་རང་གི་འོག་ས་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། དེའི་



དངོས་གཞི་སྙོམས་འཇུག་གོང་མ་རྣམས་འོག་མ་འོག་མའི་དམིགས་པ་རགས་པ་
རྣམས་ལས་ངེས་པར་འབྱུང་ཞིང་། དེ་རྣམས་ལ་དམིགས་པ་མི་འདྲ་བའི་དབྱེ་
བ་ཡོད་ཀྱི་ཡན་ལག་མི་འདྲ་བའི་དབྱེ་བ་མེད་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། གཉིས་པ། ཚེ་རབས་གཞན་དུ་རྒྱུ་སྙོམས་འཇུག་གི་བསམ་གཏན་
བསྒོམ་པའི་རྣམ་སྨིན་གྱི་འབྲས་བུ་དང་། རྒྱུ་མཐུན་གྱི་འབྲས་བུ་གང་རུང་གིས་
བསྡུས་པའི་སྐྱེས་ཐོབ་ཀྱི་ཆོས་འབྲས་བུ་སྐྱེ་བའི་བསམ་གཏན་གྱི་མཚན་ཉིད། དཔེར་
ན༑ ཚངས་རིས་ནས་འོག་མིན་གྱི་སེམས་ཅན་གྱི་རྒྱུད་ཀྱི་སྐྱེས་ཐོབ་ཀྱི་ཆོས་ལྟ་
བུ༑ ཚེ་རབས་གཞན་དུ་རྒྱུ་སྙོམས་འཇུག་གི་གཟུགས་མེད་བསྒོམ་པའི་རྣམ་སྨིན་
གྱི་འབྲས་བུ་དང་། རྒྱུ་མཐུན་གྱི་འབྲས་བུ་གང་རུང་གིས་བསྡུས་པའི་སྐྱེས་ཐོབ་
ཀྱི་ཆོས་འབྲས་བུ་སྐྱེ་བའི་གཟུགས་མེད་ཀྱི་མཚན་ཉིད། དཔེར་ན། གཟུགས་
མེད་རིགས་བཞིར་སྐྱེ་བའི་སེམས་ཅན་གྱི་རྒྱུད་ཀྱི་སྐྱེས་སྟོབས་ཀྱི་ཆོས་ལྟ་བུའོ། །དེས་
ན་རྒྱུ་སྙོམས་འཇུག་གི་བསམ་གཏན་དང་འབྲས་བུ་སྐྱེ་བའི་བསམ་གཏན་འགལ་
ལོ༑ ༑ཞེ་ན་མི་འགལ་ཏེ། དེ་ལ་མུ་བཞི་ཡོད་པའི་ཕྱིར། རྒྱུ་སྙོམས་འཇུག་གི་
བསམ་གཏན་ཡིན་ལ། འབྲས་བུ་སྐྱེ་བའི་བསམ་གཏན་མ་ཡིན་པའི་མུ། འབྲས་
བུ་སྐྱེ་བའི་བསམ་གཏན་ཡིན་ལ་དང་པོ་མ་ཡིན་པའི་མུ། གཉིས་ཀ་ཡིན་པའི་མུ།
གཉིས་ཀ་མ་ཡིན་པའི་མུ་བཞི་ཡོད་པའི་ཕྱིར། དང་པོ་ནི། འདོད་པའི་རྟེན་ཅན་
གྱི་སོ་སོ་སྐྱེ་བོའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་དག་པ་བ་ལྟ་
བུ་ཡིན། གཉིས་པ་ནི། གཟུགས་ཁམས་པའི་གང་ཟག་གི་རྒྱུད་ཀྱི་གཟུགས་ལྟ་
429



བུ་ཡིན། གསུམ་པ་ནི། བསམ་གཏན་དང་པོའི་རྟེན་ཅན་གྱི་སོ་སོ་སྐྱེ་བོའི་རྒྱུད་
ཀྱི་བསམ་གཏན་དང་པོའི་དངོས་གཞི་སྙོམས་འཇུག་དང་བསམ་གཏན་བཞི་བའི་
རྟེན་ཅན་གྱི་སོ་སོ་སྐྱེ་བོའི་རྒྱུད་ཀྱི་བསམ་གཏན་གྱི་དངོས་གཞི་སྙོམས་འཇུག་ལྟ་
བུའོ། །བཞི་པ་སླ། །
བསམ་གཏན་གཟུགས་མེད་ཀྱི་དབྱེ་བ་བཤད་པ།
གཉིས་པ་དབྱེ་བ་ལ། གོང་སའི་རྟེན་ཅན་གྱི་སྙོམས་འཇུག་དེ་ལ་བརྒྱད་ཡོད་
ལ༑ བསམ་གཏན་དང་པོའི་དངོས་གཞི་ནས་སྲིད་རྩེའི་དངོས་གཞི་སྙོམས་འཇུག་
གི་བར་བརྒྱད་ཡོད་པའི་ཕྱིར། དེས་ན་བསམ་གཏན་དང་པོ་ནས་ཅི་ཡང་མེད་
ཀྱི་བར་ལ་ཉོན་མོངས་ཅན་དང་། དག་པ་བ། ཟག་མེད་གསུམ་དུ་ཡོད། མཛོད་
ལས། དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་བརྒྱད་བདུན་རྣམ་
པ་གསུམ། །ཞེས་གསུངས་པའི་ཕྱིར། མངོན་པ་གོང་འོག་གཉིས་ལས། སྲིད་
རྩེའི་དངོས་གཞི་སྙོམས་འཇུག་ཟག་མེད་མ་བཤད་དེ། ཀུན་བཏུས་ལས། འདུ་
ཤེས་མེད་འདུ་ཤེས་མེད་མིན་འདུ་ཤེས་ཀྱི་རྒྱུ་བ་ཤིན་ཏུ་མི་གསལ་བའི་ཕྱིར། འཇིག་
རྟེན་པ་རྣམ་ཉིད་དེ་དང་མཚན་མ་མེད་པ་ཉིད་དོ། །ཞེས་དང་། མཛོད་ལས།
འདོད་པ་ཁམས་དང་སྲིད་རྩེ་ན། །བྱང་ཆུབ་ལམ་གྱི་ཡན་ལག་སྤངས། །ཞེས་
གསུངས་པའི་ཕྱིར། མངོན་པ་གོང་འོག་གཉིས་ལས་དེ་ལྟར་བཤད་ཀྱང་། རང་
430



ལུགས་ཀྱི་སྲིད་རྩེའི་དངོས་གཞི་སྙོམས་འཇུག་ཟག་མེད་ཡོད་དེ། ཐེག་ཆེན་གྱི་
སྒོམ་ལམ་བར་ཆད་མེད་ལམ་གསར་དུ་སྐྱེ་བའི་སེམས་རྟེན་དུ་གྱུར་བའི་སྲིད་རྩེའི་
དངོས་གཞི་སྙོམས་འཇུག་ཟག་མེད་ཡོད་པར་འགྲེལ་ཆེན་ལས་བཤད་པའི་ཕྱིར།
དེ་བཞིན་དུ་ཐེག་དམན་གྱི་ལམ་ཟག་མེད་དང་སྲིད་རྩེའི་སེམས་ཀྱི་གཞི་མཐུན་ཡོད་
དེ༑ སྤངས་བྱ་གཅིག་ཅར་བའི་ཉན་ཐོས་དགྲ་བཅོམ་པས་བསམ་གཏན་དང་པོའི་
སྙོམས་འཇུག་ཐོབ་པའི་ཚེ། དེའི་ངོ་བོར་གྱུར་བའི་བསམ་གཟུགས་བརྒྱད་ཀ་ཡོད་
པའི་ཕྱིར།
ཕྱེ་བ་སོ་སོའི་དོན་བཤད་པ།
གསུམ་པ་ཕྱེ་བ་སོ་སོའི་དོན་བཤད་པ་ལ། བསམ་གཟུགས་བརྒྱད་སོ་སོའི་ངོ་
བོ་བཤད་པ། སྙོམས་འཇུག་ཉོན་མོངས་ཅན་བཤད་པ། དག་པ་བ་བཤད་པ།
ཟག་མེད་བཤད་པ། བསམ་གཏན་གྱི་ཡན་ལག་བཤད་པ། གཟུགས་མེད་ཀྱི་
དམིགས་པ་བཤད་པའོ། །དང་པོ་ལ། རང་གི་འོག་ས་འདོད་པ་ལ་འདོད་ཆགས་
དང་བྲལ་བའི་རིགས་སུ་གནས་པའི་བསམ་གཏན་དང་པོའི་དངོས་གཞིའི་སས་
བསྡུས་པའི་དགེ་བའི་རིག་པ་བསམ་གཏན་དང་པོའི་དངོས་གཞི་སྙོམས་འཇུག་
གི་མཚན་ཉིད། དབྱེ་ན་ཙམ་ཁྱད་གཉིས། དང་པོ་ནི། བསམ་གཏན་དང་པོའི་
དངོས་གཞི་སྙོམས་འཇུག་གང་ཞིག་ཚོར་བ་བདེ་བའི་ས་བའི་རིགས་སུ་གནས་པ་
431



ཙམ་པོ་བའི་མཚན་ཉིད། ཡང་དེ་གང་ཞིག་ཚོར་བ་བཏང་སྙོམས་ཀྱི་ས་བའི་རིགས་
སུ་གནས་པ་དེ་ཁྱད་པར་ཅན་གྱི་མཚན་ཉིད། དེ་ལ་ཙམ་ཁྱད་གཉིས་སུ་ཕྱེ་བའི་
རྒྱུ་མཚན་ཡོད་དེ། དེའི་ཡན་ལག་ཏུ་གྱུར་བའི་རྟོག་པ་ལ་འདོད་ཆགས་དང་བྲལ་
ནས་དེའི་ཡན་ལག་ཏུ་གྱུར་བའི་དཔྱོད་པ་ལ་འདོད་ཆགས་དང་མ་བྲལ་བའི་བསམ་
གཏན་དང་པོའི་དངོས་གཞི་སྙོམས་འཇུག་ཡོད་པའི་རྒྱུ་མཚན་གྱིས་དེ་ལྟར་འབྱེད་
པའི་ཕྱིར། བསམ་གཏན་གཉིས་པ་ཡན་ཆད་ཀྱི་དངོས་གཞི་སྙོམས་འཇུག་ལ་
ཙམ་ཁྱད་གཉིས་སུ་མི་འབྱེད་དེ། བསམ་གཏན་གཉིས་པའི་དངོས་གཞི་སྙོམས་
འཇུག་གི་ཡན་ལག་ནང་ཕན་ཚུན་ལ་འདོད་ཆགས་དང་འབྲལ་དཀའ་སླའི་ཁྱད་
པར་མེད་པའི་ཕྱིར། རང་གི་འོག་ས་བསམ་གཏན་དང་པོ་ལ་འདོད་ཆགས་དང་
བྲལ་བའི་རིགས་སུ་གནས་པའི་བསམ་གཏན་གཉིས་པའི་དངོས་གཞིའི་སས་བསྡུས་
པའི་དགེ་བའི་རིག་པ་བསམ་གཏན་གཉིས་པའི་དངོས་གཞི་སྙོམས་འཇུག་གི་མཚན་
ཉིད། དེས་གཞན་རྣམས་ལའང་རིགས་འགྲེ། རང་གི་འོག་ས་ཅི་ཡང་མེད་ལ།
འདོད་ཆགས་དང་བྲལ་བས་རིགས་སུ་གནས་པའི་སྲིད་རྩེའི་དངོས་གཞིའི་སས་
བསྡུས་པའི་དགེ་བའི་རིག་པ་སྲིད་རྩེའི་དངོས་གཞི་སྙོམས་འཇུག་གི་མཚན་ཉིད།
432



སྙོམས་འཇུག་ཉོན་མོངས་ཅན་བཤད་པ།
གཉིས་པ། སྙོམས་འཇུག་ཉོན་མོངས་ཅན་བཤད་པ་ལ། གང་ཉོན་མོངས་བྱ་
བའི་གཞི། གང་གིས་ཉོན་མོངས་བྱ་བའི་ཆོས། ཇི་ལྟར་ཉོན་མོངས་བྱེད་པའི་
ཚུལ་ལས། དང་པོ་ནི། བསམ་གཏན་གཟུགས་མེད་ཀྱི་དངོས་གཞི་སྙོམས་འཇུག་
དག་པ་བ་རྣམས་ཡིན་ཏེ། མཛོད་ལས། འཇིག་རྟེན་པ་ཡི་དགེ་བ་ནི། །དག་པ་
དེ་ནི་དེས་མྱོང་བྱ། །ཞེས་གསུངས་པའི་ཕྱིར། གཉིས་པ་ལ་བཞི་ཡོད་དེ། སྲེད་
པ༑ ལྟ་བ། ང་རྒྱལ། མ་རིག་པ་རྣམས་སུ་ཡོད་པའི་ཕྱིར། ཀུན་བཏུས་ལས།
ལུང་དུ་མ་བསྟན་པའི་རྩ་བ་བཞི་གང་ཞེ་ན། འདི་ལྟ་སྟེ། སྲེད་པ་དང་། ལྟ་བ་
དང་། ང་རྒྱལ་དང་། མ་རིག་པའོ། །ཞེས་དང་། མཛོད་ལས། གཞན་མིན་
བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །ཞེས་གསུངས་པའི་ཕྱིར།
དེས་ན་ཀུན་བཏུས་ལས། ལུང་དུ་མ་བསྟན་པའི་ཞེས་སྨོས་པས་དགེ་བ་དང་། མི་
དགེ་བ་གཉིས་ཀྱིས་ཉོན་མོངས་པར་མི་བྱེད་པ་དེ་བསྟན། དེས་ན་མི་དགེ་བས་
ཉོན་མོངས་པར་མི་བྱེད་དེ། ཁམས་གོང་ན་མི་དགེ་བ་མེད་པའི་ཕྱིར། རྩ་བ་
བཞི་བོ་ཞེས་སྨོས་པས་ཁོང་ཁྲོས་ཉོན་མོངས་པར་མི་བྱེད་པ་དེ་བསྟན། དེས་ན་
ཁོང་ཁྲོས་ཉོན་མོངས་པར་མི་བྱེད་པའི་ཕྱིར། ཁམས་གོང་ན་ཁོང་ཁྲོ་མེད་པའི་
ཕྱིར། གསུམ་པ་ནི། བསམ་གཏན་གྱི་དངོས་གཞི་སྙོམས་འཇུག་དག་པ་བ་ལ་
མཉམ་པར་བཞག་པའི་ཚེ། སྙོམས་འཇུག་གི་བདེ་བ་ལ་རོ་མྱང་གི་སྲེད་པ་སྐྱེ་སྟེ།



ཕྱིས་སྙོམས་འཇུག་དེ་སྲེད་པ་དང་མཚུངས་ལྡན་དུ་གྱུར་བ་ནི་སྲེད་པས་ཉོན་མོངས་
པར་བྱེད་པའི་ཚུལ་དང་། ཡང་དེ་ལ་མཉམ་པར་བཞག་པའི་ཚེ་མངོན་ཤེས་ཀྱིས་
མཐུས་སྔོན་དང་ཕྱི་མའི་མཐའ་འགའ་ཞིག་མཐོང་བ་ན། བདག་དང་འཇིག་རྟེན་
ནི་རྟག་པའོ་སྙམས་པའི་ལྟ་བ་ངན་པ་སྐྱེ་ཏེ། ཕྱིས་སྙོམས་འཇུག་དེ་ལྟ་བ་དེ་དང་
མཚུངས་ལྡན་དུ་གྱུར་བ་ནི་ལྟ་བས་ཉོན་མོངས་པར་བྱེད་པའི་ཚུལ་དང་། དེ་ལ་
མཉམ་པར་བཞག་པའི་ཚེ། བདག་གི་ནི་སྙོམས་འཇུག་འདི་ཐོབ་ཀྱི། གཞན་
གྱིས་ནི་མ་ཡིན་ནོ་སྙམ་པའི་སེམས་ཁེངས་པའི་ང་རྒྱལ་སྐྱེས་ཏེ། ཕྱིས་སྙོམས་
འཇུག་དེ་ང་རྒྱལ་དང་མཚུངས་ལྡན་དུ་གྱུར་བ་ནི་ང་རྒྱལ་གྱིས་ཉོན་མོངས་པར་
བྱེད་པའི་ཚུལ་དང་། དེ་ལ་མཉམ་པར་བཞག་པའི་ཚེ། མ་རིག་པའི་དབང་གིས་
བདག་གིས་ཐོབ་པའི་སྙོམས་འཇུག་འདི་ཐར་ལམ་ཡིན་ནམ་མ་ཡིན་སྙམས་པའི་
ཐར་ལམ་ལ་ཐེ་ཚོམ་སྐྱེས་ཏེ། ཕྱིས་སྙོམས་འཇུག་དེ་མ་རིག་པ་དང་མཚུངས་
ལྡན་དུ་གྱུར་བ་ནི། མ་རིག་པས་ཉོན་མོངས་པར་བྱེད་པའི་ཚུལ་ཡིན་ནོ། །འོ་
ན༔ སྙོམས་འཇུག་ཉོན་མོངས་ཅན་རྣམས་སྙོམས་འཇུག་ཡིན་ནམ་ཞེས་ན་མ་
ཡིན་ཏེ། སྙོམས་འཇུག་ཡིན་ན་དགེ་བ་ཡིན་དགོས། དེ་རྣམས་དགེ་བ་མ་ཡིན་
པའི་ཕྱིར། དང་པོ་གྲུབ་སྟེ། སྙོམས་འཇུག་དགེ་བ་རྩེ་གཅིག་པ། །ཞེས་གསུངས་
པའི་ཕྱིར། གཞན་ཡང་། བསམ་གཏན་གྱི་སྙོམས་འཇུག་ཉོན་མོངས་ཅན་དེ་
རྣམས་སྙོམས་འཇུག་མ་ཡིན་ཏེ། དེ་རྣམས་དེའི་ཡན་ལག་དང་མི་ལྡན་པའི་ཕྱིར།
ཉོན་མོངས་ཅན་ལ་དགའ་བདེ་དང་། །རབ་དང་ཤེས་བཞིན་དྲན་པ་དང་། །བཏང་
434



སྙོམས་དག་པ་དྲན་པ་མེད། །ཞེས་གསུངས་པའི་ཕྱིར། ཁོ་ན་རེ། སྙོམས་འཇུག་
ཉོན་མོངས་ཅན་རྣམས་སྙོམས་འཇུག་མ་ཡིན་ན། དེ་ལྟར་སྙོམས་འཇུག་དངོས་
གཞིའི་རྫས། །རྣམ་པ་བརྒྱད་བདུན་རྣམ་པ་གསུམ། །ཞེས་སྙོམས་འཇུག་གི་
དབྱེ་བ་བཤད་པ་དང་འགལ་ལོ་ཞེ་ན། སྐྱོན་མེད་དེ། བསམ་གཏན་རྣམས་སྙོམས་
འཇུག་གི་རྫས་རྒྱུན་ཙམ་ཡིན་པས། དེ་ལ་སྙོམས་འཇུག་གི་མིང་གིས་བཏགས་
ནས་བསྟན་པ་ཡིན་པའི་ཕྱིར། དཔེར་ན། ས་བོན་རུལ་བ་དེ་ས་བོན་མ་ཡིན་
ཀྱང་། དེ་ལ་ས་བོན་གྱི་མིང་གིས་བཏགས་ནས་བསྟན་པ་བཞིན་ཡིན་པའི་ཕྱིར།
མཛོད་འགྲེལ་ལས། ཉོན་མོངས་ཅན་ཇི་ལྟར་བསམ་གཏན་ཡིན་ཞེ་ན། ལོག་
པར་སེམས་པའི་ཕྱིར། ཧ་ཅང་ཐལ་བར་འགྱུར་རོ། །ཞེ་ན། མ་ཡིན་ཏེ། དེ་
ནི་དེ་དང་རིགས་མཐུན་པ་ལ་དེའི་མིང་ཉིད་ཀྱིས་བཏགས་པའི་ཕྱིར། དཔེར་ན།
ས་བོན་རུལ་བ་བཞིན་ནོ། །ཞེས་གསུངས། སྙོམས་འཇུག་གི་རྫས་རྒྱུན་གང་
ཞིག རང་འབྲས་ཉོན་མོངས་པས་སླད་པ་དེ། སྙོམས་འཇུག་ཉོན་མོངས་
ཅན་གྱི་མཚན་ཉིད།
སྙོམས་འཇུག་དག་པ་བ་བཤད་པ།
གསུམ་པ། བསམ་གཏན་གྱི་སྙོམས་འཇུག་དག་པ་བ་བཤད་པ་ལ། བསམ་
གཏན་གྱི་སྙོམས་འཇུག་གང་ཞིག འཇིག་རྟེན་པའི་དགེ་བས་བསྡུས་པ་བསམ་
435



གཏན་གྱི་དངོས་གཞི་སྙོམས་འཇུག་དག་པ་བའི་མཚན་ཉིད། དེ་ལ་དབྱེ་ན། ཉམས་
པ་ཆ་མཐུན། གནས་པ་ཆ་མཐུན། ཁྱད་པར་ཆ་མཐུན། ངེས་འབྱེད་ཆ་མཐུན་
དང་བཞི་ཡོད། དང་པོ་ནི། བསམ་གཏན་དང་པོའི་སྙོམས་འཇུག་དག་པ་བ་
གང་ཞིག རང་གི་འཇུག་ཐོགས་སུ་རང་སའི་ཉོན་མོངས་དང་། རང་གི་འོག་
སའི་ཉོན་མོངས་གང་རུང་སྐྱེ་བ་དང་། རྗེས་སུ་མཐུན་པ་དེ་ཉམས་པ་ཆ་མཐུན་
གྱི་མཚན་ཉིད། དེ་གང་ཞིག རང་གི་འཇུག་ཐོགས་སུ་རང་སའི་དངོས་གཞི་
སྙོམས་འཇུག་དག་པ་བ་སྐྱེ་བ་དང་རྗེས་སུ་མཐུན་པ་དེ་གནས་པ་ཆ་མཐུན་གྱི་མཚན་
ཉིད། དེ་གང་ཞིག རང་གི་འཇུག་ཐོགས་སུ་རང་གི་གོང་སའི་སྙོམས་འཇུག་
དག་པ་བ་གཞན་སྐྱེ་བ་དང་རྗེས་སུ་མཐུན་པ་དེ་ཁྱད་པར་ཆ་མཐུན་གྱི་མཚན་ཉིད།
དེ་གང་ཞིག རང་གི་འཇུག་ཐོགས་སུ་བསམ་གཏན་གྱི་དངོས་གཞི་སྙོམས་
འཇུག་ཟག་མེད་སྐྱེ་བ་དང་རྗེས་སུ་མཐུན་པ་དེ་ངེས་འབྱེད་ཆ་མཐུན་གྱི་མཚན་
ཉིད་ཡིན་ནོ། མཛོད་ལས། དག་པ་ཉམས་པ་ཆ་མཐུན་སོགས། །རྣམ་བཞི་དེ་
ནི་གོ་རིམ་བཞིན། །ཉོན་མོངས་སྐྱེ་དང་རང་ས་དང་། །གོང་དང་ཟག་མེད་རྗེས་
མཐུན་པའོ། །ཞེས་གསུངས་པའི་ཕྱིར། གཟུགས་མེད་ཀྱི་དངོས་གཞི་སྙོམས་
འཇུག་གང་ཞིག་འཇིག་རྟེན་པའི་དགེ་བས་བསྡུས་པ་དེ། གཟུགས་མེད་ཀྱི་དངོས་
གཞི་དག་པ་བའི་མཚན་ཉིད། ཡང་བསམ་གཏན་གྱི་དངོས་གཞི་སྙོམས་འཇུག་
དག་པ་བ་ལ་དབྱེ་ན། བསམ་གཏན་དང་པོ་ནས་བཞི་བའི་བར་བཞི་ཡོད། བསམ་
གཏན་དང་པོའི་དངོས་གཞི་སྙོམས་འཇུག་གང་ཞིག འཇིག་རྟེན་པའི་དགེ་
436



བས་བསྡུས་པ་དེ། དེའི་དངོས་གཞི་སྙོམས་འཇུག་དག་པ་བའི་མཚན་ཉིད། དབྱེ་
ན༑ བཞི་ཡོད་དེ། མཚན་ཉིད་ནི་སྲིད་རྩེའི་བར་དུ་སྔ་མས་རིགས་འདྲ། ཁྱད་
པར་ནི་སྲིད་རྩེའི་དངོས་གཞི་སྙོམས་འཇུག་དག་པ་བ་ཁྱད་པར་ཆ་མཐུན་མེད་དེ་
སྲིད་རྩེའི་གོང་ས་མེད་པའི་ཕྱིར། ཁ་ཅིག མངོན་པ་གོང་འོག་གཉིས་ཀྱི་ལུགས་
ལ༑ སྲིད་རྩེའི་དངོས་གཞི་སྙོམས་འཇུག་དག་པ་བ་ངེས་འབྱེད་ཆ་མཐུན་མེད་
དེ༑ སྲིད་རྩེའི་སེམས་དང་ཐེག་ཆེན་གྱི་ལམ་ཟག་མེད་ཀྱི་གཞི་མཐུན་མེད་པའི་
ཕྱིར། ཟེར་བ་མི་འཐད་དེ། མངོན་པ་གོང་འོག་གཉིས་ལྟར་ན་ཡང་། སྲིད་
རྩེའི་དངོས་གཞི་སྙོམས་འཇུག་དག་པ་བ་ངེས་འབྱེད་ཆ་མཐུན་ཡོད་པར་ཐལ། རང་
གི་འཇུག་ཐོགས་དེ་མ་ཐག་ཏུ་སྙོམས་འཇུག་ཟག་མེད་སྐྱེ་བ་དང་རྗེས་སུ་མཐུན་
པའི་སྲིད་རྩེའི་དངོས་གཞི་སྙོམས་འཇུག་དག་པ་བ་ཡོད་པའི་ཕྱིར། རང་གི་འཇུག་
ཐོགས་དེ་མ་ཐག་ཏུ་ཅི་ཡང་མེད་ཀྱི་སྙོམས་འཇུག་ཟག་མེད་སྐྱེ་བ་དང་། རྗེས་
སུ་མཐུན་པའི་སྲིད་རྩེའི་དངོས་གཞི་སྙོམས་འཇུག་དག་པ་བ་ཡོད་པའི་ཕྱིར་ཏེ། སྲིད་
རྩེའི་རྟེན་ཅན་གྱི་ཕྱིར་མི་འོང་དེས་ཅི་ཡང་མེད་ཀྱི་སེམས་ལ་བརྟེན་ནས་སྲིད་རྩེ་
ལ་ཆགས་བྲལ་བྱེད་པའི་ཕྱིར་ཏེ། མཛོད་ལས། བསམ་གཏན་གཟུགས་མེད་
རང་དང་ནི། །ཞེས་སོགས་གསུངས་པའི་ཕྱིར། བཞི་བ། སྙོམས་འཇུག་ཟག་
མེད་བཤད་པ་ལ། བསམ་གཏན་གྱི་དངོས་གཞི་སྙོམས་འཇུག་གང་ཞིག འཇིག་
རྟེན་ལས་འདས་པའི་དགེ་བར་དམིགས་པ་དེ། དེའི་དངོས་གཞི་སྙོམས་འཇུག་
ཟག་མེད་ཀྱི་མཚན་ཉིད། གཟུགས་མེད་ཀྱི་དངོས་གཞི་སྙོམས་འཇུག་གང་ཞིག
-



འཇིག་རྟེན་ལས་འདས་པའི་དགེ་བར་དམིགས་པ་དེ། དེའི་དངོས་གཞི་སྙོམས་
འཇུག་ཟག་མེད་ཀྱི་མཚན་ཉིད། མཛོད་ལས། ཟག་མེད་འཇིག་རྟེན་འདས་པའོ།།
ཞེས་གསུངས་པའི་ཕྱིར།
བསམ་གཏན་གྱི་ཡན་ལག་བཤད་པ།
ལྔ་བ་བསམ་གཏན་གྱི་ཡན་ལག་བཤད་པ་ལ། དབྱེ་བ། བསྡུ་བ། སོ་སོའི་ངོ་
བོ་ངོས་གཟུང་བའོ། །དང་པོ་ནི། བསམ་གཏན་གྱི་ཡན་ལག་དེ་ལ་བཅོ་བརྒྱད་
ཡོད་དེ། བསམ་གཏན་དང་པོའི་ཡན་ལག་ལྔ་། གཉིས་པའི་བཞི། གསུམ་པའི་
ལྔ་༑ བཞི་བའི་བཞི་རྣམས་སུ་ཡོད་པའི་ཕྱིར། བསམ་གཏན་དང་པོའི་ཡན་ལག་
ལྔ་ཡོད་དེ། གཉེན་པོའི་ཡན་ལག་རྟོག་དཔྱོད་གཉིས། ཕན་ཡོན་གྱི་ཡན་ལག་
དབེན་པ་ལས་སྐྱེས་པའི་དགའ་བདེ་གཉིས། གནས་ཀྱི་ཡན་ལག་ཏིང་ངེ་འཛིན་
རྣམས་སུ་ཡོད་པའི་ཕྱིར། གཉིས་པའི་ཡན་ལག་ལ་བཞི་ཡོད་དེ། གཉེན་པོའི་
ཡན་ལག་ནང་རབ་ཏུ་དང་བ། ཕན་ཡོན་གྱི་ཡན་ལག་ཏིང་ངེ་འཛིན་ལས་སྐྱེ་བའི་
དགའ་བདེ་གཉིས། གནས་ཀྱི་ཡན་ལག་ཏིང་ངེ་འཛིན་རྣམས་སུ་ཡོད་པའི་ཕྱིར།
གསུམ་པའི་ཡན་ལག་ལྔ་ཡོད་དེ། གཉེན་པོའི་ཡན་ལག་དྲན་ཤེས་བཞིན་བཏང་
སྙོམས་གསུམ། ཕན་ཡོན་གྱི་ཡན་ལག་དགའ་བས་དབེན་པའི་བདེ་བའི་དབང་
པོ༑ ༑གནས་ཀྱི་ཡན་ལག་ཏིང་ངེ་འཛིན་རྣམས་སུ་ཡོད་པའི་ཕྱིར། བཞི་བའི་
438



ཡན་ལག་བཞི་ཡོད་དེ། གཉེན་པོའི་ཡན་ལག་དྲན་པ་བཏང་སྙོམས་ཡོངས་དག་
གཉིས། ཕན་ཡོན་གྱི་ཡན་ལག་ཚོར་བ་བཏང་སྙོམས། གནས་ཀྱི་ཡན་ལག་ཏིང་
ངེ་འཛིན་རྣམས་སུ་ཡོད་པའི་ཕྱིར། མཛོད་ལས། དང་པོ་ལ་ལྔ་རྟོག་དཔྱོད་དང༌།།
དགའ་དང་བདེ་དང་ཏིང་འཛིན་གནས། །གཉིས་པ་ལ་ནི་ཡན་ལག་བཞི། །རབ་
དང་དང་ནི་དགའ་ལ་སོགས། །གསུམ་པ་ལ་ལྔ་བཏང་སྙོམས་དང་། །དྲན་དང་
ཤེས་བཞིན་བདེ་དང་གནས། །མཐའ་ན་བཞི་དྲན་བཏང་སྙོམས་དང་། །བདེ་
མིན་སྡུག་མིན་ཏིང་འཛིན་གནས། །ཞེས་གསུངས་པའི་ཕྱིར། གཉིས་པ་བསྡུ་
བ་ནི། མཛོད་པའི་ལུགས་དང༌། ཀུན་བཏས་པའི་ལུགས་གཉིས། དང་པོ་ནི།
བསམ་གཏན་གྱི་ཡན་ལག་དེ་ལ་ནི་མིང་གི་སྒོ་ནས་བཅོད་བརྒྱད་དུ་ཕྱེ་བ་དེ། རྫས་
ཀྱི་སྒོ་ནས་བསྡུ་བ་ན། བཅུ་ཅིག་ཏུ་འདུ་བ་ཡིན་ཏེ། རྟོག་དཔྱོད་གཉིས། དགའ་
བདེ་གཉིས། ཏིང་ངེ་འཛིན། ནང་རབ་ཏུ་དང་བ། དྲན་ཤེས་བཞིན། བཏང་
སྙོམས་གསུམ། ཚོར་བ་སེམས་བདེའི་དབང་བོ། ཚོར་བ་བཏང་སྙོམས་ཀྱི་དབང་
བོ་རྣམས་སུ་འདུ་བའི་ཕྱིར། རང་ལུགས་ནི། ཀུན་ལས་བཏུས་པའི་རྗེས་སུ་འབྲངས་
ཞིང་། དེའི་ལུགས་ལ། བསམ་གཏན་ཡན་ལག་དགུར་འདུས་ཏེ། དགའ་བདེ་
གཉིས་ངོ་བོ་གཅིག་ཅིང་། ནང་རབ་ཏུ་དང་བ་དྲན་ཤེས་བཞིན་གཏང་སྙོམས་
གསུམ་ལས་རྫས་གཞན་མ་ཡིན་པའི་ཕྱིར། གཞན་ཡང་བསམ་གཏན་གྱི་ཡན་
ལག་རྣམས་གསུམ་དུ་ཡང་འདུ་སྟེ། གནོད་པ་སྤོང་བར་གཉེན་པོའི་ཡན་ལག ཕན་
པ་སྒྲུབ་པ་ཕན་ཡོན་གྱི་ཡན་ལག ཏིང་ངེ་འཛིན་གནས་ཀྱི་ཡན་ལག་དང་གསུམ་
43



དུ་འདུ་བའི་ཕྱིར། དེ་ཡང་ཡིན་ཏེ། བསམ་གཏན་དང་པོའི་ཡན་ལག་ཏུ་གྱུར་
བའི་རྟོག་དཔྱོད་གཉིས། གཉིས་པའི་ཡན་ལག་ཏུ་གྱུར་བའི་ནང་རབ་ཏུ་དང་བ།
གསུམ་པའི་ཡན་ལག་ཏུ་གྱུར་བའི་དྲན་ཤེས་བཞིན་བཏང་སྙོམས་གསུམ། བཞི་
བའི་ཡན་ལག་ཏུ་གྱུར་བའི་དྲན་པ་བཏང་སྙོམས་ཡོངས་དག་རྣམས་གནོད་པ་སྤང་
བའི་གཉེན་པོའི་ཡན་ལག་ཏུ་འདུ། བསམ་གཏན་དང་པོའི་ཡན་ལག་ཏུ་གྱུར་བའི་
དབེན་པ་ལས་སྐྱེས་པའི་དགའ་བདེ་གཉིས། གཉིས་པའི་ཏིང་ངེ་འཛིན་ལས་སྐྱེས་
པའི་དགའ་བདེ་གཉིས། གསུམ་པའི་དེའི་དགའ་བའི་དབེན་པའི་བདེ་བའི་དབང་
བོ༑ བཞི་བས་དེར་གྱུར་བའི་ཚོར་བ་བཏང་སྙོམས་ཕན་ཡོན་གྱི་ཡན་ལག་དེར་
འདུ། ཏིང་ངེ་འཛིན་རྣམས་གནས་ཀྱི་ཡན་ལག་ཏུ་འདུ་བའི་ཕྱིར། དང་པོ་གྲུབ་
སྟེ༑ བསམ་གཏན་དང་པོའི་ཡན་ལག་ཏུ་གྱུར་བའི་རྟོག་དཔྱོད་གཉིས་ནས་བཞི་
བའི་ཡན་ལག་ཏུ་གྱུར་བའི་དྲན་པ་དང་བཏང་སྙོམས་ཡོངས་དག་གི་བར་རྣམས་
རང་རང་གི་ཉེར་བསྡོགས་ཀྱི་སྐབས་ཀྱི་གཉེན་པོའི་རྒྱུད་ཅན་ཡིན་པའི་ཕྱིར། གཉིས་
པ་གྲུབ་སྟེ། བསམ་གཏན་དང་པོའི་ཡན་ལག་ཏུ་གྱུར་བའི་དགའ་བདེ་གཉིས་ནས་
བཞི་བའི་ཡན་ལག་ཏུ་གྱུར་བའི་ཚོར་བ་བཏང་སྙོམས་ཀྱི་བར་རྣམས་གཉེན་པོའི་
སྤངས་བྱ་སྤོང་བའི་ཕན་ཡོན་གྱི་ཡན་ལག་ཡིན་པའི་ཕྱིར། གསུམ་པ་གྲུབ་སྟེ།
ཏིང་ངེ་འཛིན་རྣམས་གཉེན་པོའི་ཡན་ལག་དང་ཕན་ཡོན་གྱི་ཡན་ལག་རྣམས་ཀྱི་
རྟེན་བྱེད་པའི་ཕྱིར། རྟགས་གསུམ་ཀ་གྲུབ་སྟེ། ཀུན་ལས་བཏུས་ལས། གཉེན་
པོའི་ཡན་ལག་དང་། ཕན་ཡོན་གྱི་ཡན་ལག་དང་དེ་གཉིས་ཀའི་གནས་ཀྱི་ཡན་
440



ལག་གོ། །ཞེས་གསུངས་པའི་ཕྱིར།
ཡན་ལག་སོ་སོའི་ངོ་བོ་ངོས་བཟུང་བ།
གསུམ་པ་སོ་སོའི་ངོ་བོ་ངོས་བཟུང་བ་ལ། བསམ་གཏན་དང་པོའི་ཡན་ལག་
ཏུ་གྱུར་པའི་རྟོག་དཔྱོད་གཉིས་སུ་ཕྱེ་བའི་རྟོག་པ་ནི། རང་ཡུལ་ལ་རྩིང་བའི་རྣམ་
པས་འཇུག་པའི་སེམས་བྱུང་གཅིག་ལ་བྱེད། དེའི་ཡན་ལག་ཏུ་གྱུར་བའི་རྟོག་
དཔྱོད་གཉིས་སུ་ཕྱེ་བའི་དཔྱོད་པ་ནི། རང་ཡུལ་ལ་ཞིབ་པའི་རྣམ་པས་འཇུག་
པའི་སེམས་བྱུང་གཅིག་ལ་བྱེད། མཛོད་ལས། རྟོག་དང་དཔྱོད་དང་རྩིང་ཞིབ་
གཉིས། །ཞེས་དང་། ཀུན་བཏུས་ལས། རྟོག་པ་གང་ཞེ་ན། སེམས་དཔའི་
ཤེས་བཞིན་ལ་བརྟེན་ནས་ཡིད་ཀྱི་བརྗོད་པ་ཀུན་ཏུ་འཚོལ་བ་སྟེ། དེ་ནི་སེམས་
རྩིང་བའོ། །དཔྱོད་པ་གང་ཞེ་ན། སེམས་དཔའི་ཤེས་བཞིན་ལ་བརྟེན་པས་ཡིད་
ཀྱི་བརྗོད་པ་ཀུན་ཏུ་ཚོལ་བ་སྟེ། དེ་ནི་སེམས་ཞིབ་པའོ། །ཞེས་གསུངས་པའི་
ཕྱིར། དེས་ན་བསམ་གཏན་དང་པོའི་ཡན་ལག་ཏུ་གྱུར་བའི་རྟོག་པ་དེ་སེམས་
རྩིང་བའི་རྣམ་པ་ཅན་དང་། དེའི་ཡན་ལག་ཏུ་གྱུར་བའི་དཔྱོད་པ་དེ་སེམས་ཞིབ་
པའི་རྣམ་པ་ཅན་ཡིན་ན། དེ་གཉིས་བསམ་གཏན་དང་པོའི་དངོས་གཞི་སྙོམས་
འཇུག་ཙམ་པོ་བའི་ཡན་ལག་ཏུ་ལྡན་པ་ལ་འགལ་ལོ། །ཞེ་ན་སྐྱོན་མེད་དེ། བསམ་
གཏན་དང་པོའི་ཡན་ལག་ཏུ་གྱུར་བའི་རྟོག་པ་དེས་རང་དང་མཚུངས་ལྡན་གྱི་བསམ་



གཏན་དང་པོའི་དངོས་གཞི་སྙོམས་འཇུག་ཙམ་པོ་བ་དེ་ཧ་ཅང་ཞིབ་པར་མི་བྱེད།
དེའི་ཡན་ལག་ཏུ་གྱུར་བའི་དཔྱོད་པ་དེས་རང་དང་མཚུངས་ལྡན་གྱི་བསམ་གཏན་
དང་པོའི་དངོས་གཞི་སྙོམས་འཇུག་ཙམ་པོ་བ་དེ་ཧ་ཅང་རྩིང་བར་མི་བྱེད་པར་ཡིན་
པའི་ཕྱིར། དཔེར་ན། མར་གསར་བ་ཆུ་གྲང་མོའི་ནང་དུ་བཅུག་སྟེ། ཉི་མའི་
འོད་ཟེར་ལ་བཞག་པའི་ཚེ། ཉི་མས་ཧ་ཅང་ཞུ་བར་མི་བྱེད། ཆུས་ཧ་ཅང་གྲང་
བར་མི་བྱེད་པ་བཞིན་ནོ། །མཛོད་པའི་ལུགས་ལ། བསམ་གཏན་དང་པོའི་ཡན་
ལག་ཏུ་གྱུར་བའི་དགའ་བ་ནི་དེར་གྱུར་བའི་ཚོར་བ་བདེ་བ་ཡིད་བདེ་བ་གཅིག་ལ་
བྱེད་དེ། མཛོད་ལས། ལུང་རྣམ་གཉིས་ཕྱིར་དགའ་ཡིད་བདེ། །ཞེས་གསུངས་
པའི་ཕྱིར། དེའི་ཡན་ལག་ཏུ་གྱུར་བའི་བདེ་བ་ནི། ཤིན་སྦྱངས་ཀྱི་བདེ་བ་ལ་
བྱེད། མཛོད་ལས། ཤིན་ཏུ་སྦྱངས་པ་བདེ་བ་ཡིན། །ཞེས་གསུངས་པའི་ཕྱིར།
རང་ལུགས་ནི། བསམ་གཏན་དང་པོའི་ཡན་ལག་ཏུ་གྱུར་བའི་ཚོར་བ་སིམ་པ་
མྱོང་བ་ཆོས་ཅན། བདེ་བ་ཞེས་བརྗོད་པའི་རྒྱུ་མཚན་ཡོད་དེ། རང་རྒྱུད་ལྡན་
གྱི་གང་ཟག་གི་རྒྱུད་ཀྱི་དབང་པོ་བརྟེན་བཅས་ལས་རུང་དུ་བྱས་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། དགའ་བ་ཞེས་བརྗོད་པའི་རྒྱུ་མཚན་ཡོད། རང་
དང་མཚུངས་ལྡན་གྱི་རྣམ་ཤེས་འཁོར་བཅས་དགའ་བ་རྣམས་ཀྱིས་ཚིམ་པར་བྱས་
པའི་སྒོ་ནས་སེམས་ལས་རུང་དུ་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
དེ་སྐད་དུ་ཉན་ས་ལས། གཟུགས་ཀྱི་ལུས་དང་། ཡིད་ཀྱི་ལུས་ཀྱི་ཚོར་བའི་བདེ་
བ་དང་། ཤིན་སྦྱངས་ཀྱི་བདེ་བ་སོ་སོར་མྱོང་བ་དེའི་ཕྱིར། བདེ་བ་ལུས་ཀྱི་མྱོང་
442



ལ༑ ཞེས་གསུངས་པའི་ཕྱིར། བསམ་གཏན་དང་པོའི་ཡན་ལག་ཏུ་གྱུར་བའི་
ཏིང་ངེ་འཛིན་ནི། རང་དང་མཚུངས་ལྡན་གྱི་སེམས་སེམས་བྱུང་རྣམས་དམིགས་
པ་གཅིག་ལ་སྡུད་པར་བྱེད་པའི་བསམ་གཏན་དང་པོའི་ཡིད་བྱེད་གཅིག་ལ་བྱེད།
བྱེ་བྲག་སྨྲ་བ་ན་རེ། བསམ་གཏན་དང་པོའི་ཡན་ལག་ཏུ་གྱུར་བའི་ཏིང་ངེ་འཛིན་
དེ་བསམ་གཏན་དང་པོའི་དངོས་གཞི་སྙོམས་འཇུག་ཡིན་ཡང་དེ་ལས་གཞན་པའི་
དེའི་ཡན་ལག་རྣམས་དེའི་ཡན་ལག་ཡིན་ཀྱང་། དེའི་དངོས་གཞི་སྙོམས་འཇུག་
མ་ཡིན་ཞེས་ཟེར་ན། རང་ལུགས་ནི། བསམ་གཏན་དང་པོའི་ཡན་ལག་ཏུ་གྱུར་
བའི་རྟོག་པ་ནི་ཡན་ལག་ལྔ་བའི་བསམ་གཏན་དང་པོའི་དངོས་གཞི་སྙོམས་འཇུག་
མ་ཡིན་ཅིང་། དེའི་དངོས་གཞི་སྙོམས་འཇུག་ཡིན་ཏེ། ཡན་ལག་བཞི་བའི་དམག་
གི་ནང་ཚན་དུ་གྱུར་བའི་རྟ་བའི་དམག་དེ་ཡན་ལག་བཞི་བའི་དམག་མ་ཡིན་ཀྱང་
དམག་ཡིན་པ་བཞིན་ཡིན་པའི་ཕྱིར། དེ་སྐད་དུ་ཡང་། མཛོད་ལས། ཁ་ཅིག་
ཏིང་ངེ་འཛིན་ནི་བསམ་གཏན་ཡང་ཡིན་ཡན་ལག་ཡང་ཡིན་ལ། ལྷག་མ་རྣམས་
ནི་ཡན་ལག་དག་ཡིན་ནོ། ཞེས་གྲགས་སོ། །གཞན་དག་ན་རེ། ཡན་ལག་
བཞི་བའི་དམག་ཇི་ལྟར་ཡན་ལག་ལྔ་བའོ། །བསམ་གཏན་ཡང་དེ་ཡིན་ནོ། །ཞེས་
གསུངས་པའི་ཕྱིར། བསམ་གཏན་གཉིས་པའི་ཡན་ལག་ཏུ་གྱུར་བའི་ནང་རབ་
ཏུ་དང་བ་དེ་གང་ཞེ་ན། བྱེ་བྲག་སྨྲ་བ་ན་རེ། བསམ་གཏན་དང་པོ་ལས་ངེས་
པར་འབྱུང་བའི་ཡིད་ཆེས་པའི་དད་པ་ལ་བྱེད་ཅེས་གསུངས་པའི་ཕྱིར། དེ་སྐད་
དུ་མཛོད་ལས། རབ་ཏུ་དང་བ་དད་པ་ཡིན། །ཞེས་གསུངས་པའི་ཕྱིར། རང་



ལུགས་ནི། བསམ་གཏན་གཉིས་པའི་ཡན་ལག་ཏུ་གྱུར་བའི་དྲན་ཤེས་བཞིན་བཏང་
སྙོམས་གསུམ། དེའི་ཡན་ལག་ཏུ་གྱུར་བའི་ནང་རབ་ཏུ་དང་བ་ཡིན་ཏེ། བསྡུ་
བ་ལས། དེ་ལ་ནང་རབ་ཏུ་དང་བའི་ཆོས་ཀྱི་ངོ་བོ་ཉིད་གང་ཞེ་ན། སྨྲས་པ་དྲན་
པ་དང་ཤེས་བཞིན་དང་བཏང་སྙོམས་ཀྱི་ངོ་བོ་ཉིད་དོ། །ཞེས་གསུངས་པའི་ཕྱིར།
དེའི་ཡན་ལག་ཏུ་གྱུར་བའི་དགའ་བདེ་གཉིས་ངོ་བོ་གཅིག་ཡིན་ནོ། །དེའི་ཡན་
ལག་ཏུ་གྱུར་བའི་ཚོར་བ་སིམ་པར་མྱོང་བ་དེས་རང་རྒྱུད་ལྡན་གྱི་གང་ཟག་གི་རྒྱུད་
ཀྱི་དབང་བོ་རྟེན་བཅས་དེ་ལས་རུང་དུ་བྱེད་པའི་ཆ་ནས་བདེ་བ་དང་། རང་དང་
མཚུངས་ལྡན་གྱི་རྣམ་ཤེས་འཁོར་བཅས་དགའ་བ་རྣམས་ཀྱིས་ཚིམ་པར་བྱས་པའི་
ཆ་ནས་དགའ་བར་བཞག་པའི་ཕྱིར། ཏིང་ངེ་འཛིན་ནི་རང་དང་མཚུངས་ལྡན་
གྱི་སེམས་སེམས་བྱུང་རྣམས་དམིགས་པ་གཅིག་ལ་བསྡུད་པའི་བསམ་གཏན་གཉིས་
པའི་ཡིད་བྱེད་ལ་བྱེད། བསམ་གཏན་གསུམ་པའི་ཡན་ལག་ཏུ་གྱུར་བའི་བདེ་
བ་ཡིན་ན་དགའ་བའི་ཀུན་དཀྲིས་དང་བྲལ་བའི་སེམས་ཚོར་བདེ་བའི་དབང་བོ་
ལ་བྱེད། དེའི་ཡན་ལག་ཏུ་གྱུར་བའི་དྲན་པ་ནི་དགའ་བའི་ཀུན་དཀྲིས་ལྡོག་པའི་
དམིགས་རྣམས་མི་བརྗེད་པར་འཛིན་པའི་བསམ་གཏན་གསུམ་པའི་ཡིད་བྱེད་
གཅིག་ལ་བྱེད། དེའི་ཤེས་བཞིན་ནི་བྱིང་རྒོད་འབྱུང་མི་འབྱུང་རྟོགས་པའི་བསམ་
གཏན་གསུམ་པའི་ཡིད་བྱེད་གཅིག་ལ་བྱེད་ལ། བཏང་སྙོམས་ནི། །རྟོག་དཔྱོད་
དགའ་བའི་སྐྱོན་དང་བྲལ་བའི་སྒོ་ནས་མི་མཉམ་པ་མེད་པར། རང་གི་དམིགས་
པ་ལ་རྩེ་གཅིག་ཏུ་འཇོག་པའི་འདུ་བྱེད་བཏང་སྙོམས་གཅིག་ལ་བྱེད། ཏིང་ངེ་
444



འཛིན་སྔར་དང་འདྲ། བསམ་གཏན་དང་པོར་དྲན་ཤེས་བཞིན་བཏང་སྙོམས་
ཡོད་ཀྱང་། ཡན་ལག་ཏུ་མི་སྨོས། གཉིས་པར་དེ་གསུམ་ལ་རང་མིང་ནས་མི་
སྨོས་པར། གསུམ་པར་དེ་གསུམ་ལ་རང་མིང་གིས་སྨོས་པའི་རྒྱུ་མཚན་གང་
ཞེ་ན། དེའི་རྒྱུ་མཚན་ཡོད་དེ། བསམ་གཏན་དང་པོར་རྟོག་དཔྱོད་ཀྱི་རྙོག་པ་
དང་བཅས་པ་དང་། གཉིས་པར་དགའ་བའི་ཀུན་དཀྲིས་དང་བཅས། གསུམ་
པར་དེ་དང་བྲལ་བའི་རྒྱུ་མཚན་གྱིས་དེར་བརྗོད་པའི་ཕྱིར། དེ་སྐད་དུ་ཡང་བསྡུ་
བ་ལས། དེ་ལ་བསམ་གཏན་དང་པོ་ལ་ནི་དྲན་པ་དང་ཤེས་བཞིན་བཏང་སྙོམས་
དག་ཡོད་ཀྱང་རྟོག་པ་དང་དཔྱོད་པའི་སྒྲ་དག་གིས་མངོན་པར་བསྒྲུབས་པས་དེའི་
ཕྱིར། ཡོད་ཀྱང་མ་སྨོས་སོ། །གཉིས་པ་ལ་ནི་རང་གི་ངོ་བོ་ཉིད་ལས་ལས་བྱེད་
པའི་ངག་ཡིན་ཀྱང་། སེམས་དགའ་བའི་ཀུན་དཀྲིས་པས་ནང་ཡོངས་སུ་དང་
བའི་མིང་གིས་བསྟོན། གསུམ་པ་ལ། སེམས་དགའ་བའི་ཉོན་མོངས་པས་ཀུན་
ནས་དཀྲིས་པ་དང་བྲལ་བའི་རང་གི་མཚན་ཉིད་ཁོ་ནར་བསྟོན། ཞེས་གསུངས།
བསམ་གཏན་བཞི་བའི་ཡན་ལག་ཏུ་གྱུར་བའི་དྲན་པ་དང་བཏང་སྙོམས་གཉིས་
ཡོངས་དག་གི་སྒྲས་བསྟོན་པའི་རྒྱུ་མཚན་ཡོད་དེ། དེ་བསམ་གཏན་གྱི་སྐྱོན་བརྒྱད་
ལས་གྲོལ་བའི་རྒྱུ་མཚན་གྱིས། དེ་ལྟར་བསྟན་པའི་ཕྱིར། དེའི་སྐྱོན་བརྒྱད་ནི་
རྟོག་དཔྱོད་གཉིས། དབུགས་འབྱུང་རྔུབ་གཉིས། ཟག་བཅས་ཀྱི་ཚོར་བ་བདེ་
བ་དང་། ཡིད་བདེ་གཉིས། སྡུག་བསྔལ་དང་། ཡིད་མི་བདེ་བ་རྣམས་ཡིན་ཏེ།
མཛོད་ལས། སྐྱོན་བརྒྱད་ལས་ནི་གྲོལ་བའི་ཕྱིར། །བཞི་བ་གཡོ་བ་མེད་པ་ཡིན།།
445



རྟོག་དང་དཔྱོད་དང་དབུགས་དག་དང་། །བདེ་བ་ལ་སོགས་བཞི་ཡིན་ནོ། །ཞེས་
གསུངས་པའི་ཕྱིར། བསམ་གཏན་བཞི་བའི་ཡན་ལག་ཏུ་གྱུར་བའི་ཤེས་བཞིན་
མི་འཇོག་པའི་རྒྱུ་མཚན་ཡོད་དེ། དེར་བྱིང་རྒོད་འབྱུང་མི་འབྱུང་རྟོག་མི་དགོས་
པའི་ཕྱིར། བསམ་གཏན་བཞི་བ་དེ་སྐྱོན་བརྒྱད་ལས་གྲོལ་བའི་ཕྱིར། བསམ་
གཏན་བཞི་བའི་དངོས་གཞི་སྙོམས་འཇུག་དེ་ཚོར་བ་བཏང་སྙོམས་ཀྱི་ཕན་ཡོན་
གྱི་ཡན་ལག་ཏུ་ལྡན་པས། དེ་ཡིན་ན། དེ་དང་ལྡན་མི་དགོས་ཏེ། བདེ་བ་ཅན་
གྱི་རྟེན་ཅན་གྱི་གང་ཟག་གི་རྒྱུད་ཀྱི། བསམ་གཏན་བཞི་བའི་དངོས་གཞི་སྙོམས་
འཇུག་དེ་ཚོར་བ་བཏང་སྙོམས་ཕན་ཡོན་གྱི་ཡན་ལག་ཏུ་མི་ལྡན་པའི་ཕྱིར། ཞིང་
བཀོད་ཀྱི་མདོ་ལས། ཀུན་དགའ་བོ་ཞིང་དེ་ན་བདེ་བ་མ་ཡིན། སྡུག་བསྔལ་ཡང་
མ་ཡིན་པའི་ཚོར་བའི་སྒྲ་ཡང་མེད་ན། སྡུག་བསྔལ་དང་སྡུག་བསྔལ་གྱི་སྒྲ་དག་
ག་ལ་ཡོད། ཞེས་གསུངས་པའི་ཕྱིར། གཞན་ཡང་། དེ་མི་དགོས་ཏེ། སངས་
རྒྱས་འཕགས་པའི་རྒྱུད་ཀྱི་བསམ་གཏན་བཞི་བའི་དངོས་གཞི་སྙོམས་འཇུག་དེ་
དེ་དང་མི་ལྡན་པའི་ཕྱིར་ཏེ། དེ་དག་གི་རྒྱུད་ལ་ཚོར་བ་བཏང་སྙོམས་མེད་པའི་
ཕྱིར། ཚོར་བ་རྣམས་ཀྱི་ནང་ནས་ཚོར་བ་མཆོག་ཡིན་པའི་ཕྱིར།
446



བསམ་གཏན་གྱི་ཁྱད་པར་བཤད་པ།
བསམ་གཏན་བཞི་པོ་ལ་ཁྱད་པར་ཅི་ཡོད་ཅེ་ན། ཁྱད་པར་ཡོད་དེ། ཏིང་ངེ་
འཛིན་ཡོངས་སུ་རྫོགས་པ་དང་། མ་རྫོགས་པའི་ཁྱད་པར་དང་། ཕན་པ་བསྒྲུབ་
པ་ཡོངས་སུ་རྫོགས་མི་རྫོགས་དང་། ཡོངས་སུ་དག་པ་ཡོངས་སུ་རྫོགས་མ་རྫོགས་
ཀྱི་ཁྱད་པར་ཡོད་དེ། བསྡུ་བ་ལས། བསམ་གཏན་དང་པོ་དང་གཉིས་པ་ལ་ཁྱད་
པར་ཅི་ཡོད་ཅེ་ན། སྨྲས་པ། ཏིང་ངེ་འཛིན་ཡོངས་སུ་རྫོགས་པ་དང་མ་རྫོགས་
པའི་ཁྱད་པར་ཡིན་ནོ། །གཉིས་པ་དང་གསུམ་པ་ལ་ཁྱད་པར་ཅི་ཡོད་ཞེ་ན། སྨྲས་
པ༑ ཕན་འདོགས་པ་ཡོངས་སུ་རྫོགས་པ་དང་མ་རྫོགས་པའི་ཁྱད་པར་ཡིན་ནོ།།
གསུམ་པ་དང་བཞི་བ་ལ་ཁྱད་པར་ཅི་ཡོད་ཅེ་ན། སྨྲས་པ། ཡོངས་སུ་དག་པ་
ཡོངས་སུ་རྫོགས་པ་དང་མ་རྫོགས་པའི་ཁྱད་པར་ཡིན་ནོ། །ཞེས་གསུངས་པའི་
ཕྱིར། བསམ་གཏན་བཞི་པོ་དེ་ལ་མི་འདྲ་བའི་ཁྱད་པར་ཡོད་ཀྱང་། འགལ་བ་
ནི་མ་ཡིན་ཏེ། སངས་རྒྱས་འཕགས་པའི་རྒྱུད་ཀྱི་བསམ་གཏན་གྱི་དངོས་གཞི་
སྙོམས་འཇུག་ཡིན་ན། བསམ་གཟུགས་བརྒྱད་ཀ་ཡིན་དགོས་པའི་ཕྱིར། དེའི་
དྲན་པ་ཉེར་བཞག་ཡིན་ན། བྱང་ཕྱོགས་སོ་བདུན་པོ་ཐམས་ཅད་ཡིན་དགོས་པའི་
ཕྱིར་ཏེ། བསམ་གཏན་རྣམས་ནི་ཟག་བཅས་ཀྱི་ཚོར་བ་བདེ་སྡུག་གིས་མངོན་
འགྱུར་བ་ཕྲ་རགས་ལ་ངེས་པར་འབྱུང་བ་འཚོལ་བར་བྱེད་ཀྱི། ཟག་བཅས་ཚོར་
བ་བཏང་སྙོམས་ལས་ངེས་པར་འབྱུང་བ་ཚོལ་བར་མི་བྱེད་དོ། །དེ་སོ་སོ་སྐྱེ་བོ།
447



རང་ག་བ་རྣམས་ཀྱི་འདུ་བྱེད་ཀྱིས་སྡུག་བསྔལ་གྱི་རང་བཞིན་རྟོགས་དཀའ་བའི་
ཕྱིར། ཟག་བཅས་ཀྱི་ཚོར་བ་བདེ་སྡུག་མངོན་གྱུར་བ། ཕྲ་རགས་ལས་ངེས་
པར་འབྱུང་བའི་དབང་དུ་བྱས་ནས་བསམ་གཏན་བཞི་པོ་བཞག་པ་ཡིན་ཏེ། ཟག་
བཅས་ཀྱི་ཚོར་བ་སྡུག་བསྔལ་རགས་པ་ཡིད་མི་བདེ་བ་དང་། སྡུག་བསྔལ་ཕྲ་
བ་སྡུག་བསྔལ་གྱི་གནས་ངན་ལེན་དང་། བདེ་བ་རགས་པ་ཡིད་བདེ་བ་དང་། ཕྲ་
བའི་བདེ་བའི་དབང་བོ་ལས་ངེས་པར་འབྱུང་བའི། དབང་དུ་བྱས་ནས་རིམ་པ་
བཞིན་བསམ་གཏན་བཞིར་བཞག་པའི་ཕྱིར། ཟག་བཅས་ཀྱི་འདུ་ཤེས་ཕྲ་རགས་
ལས་ངེས་པར་འབྱུང་བའི་དབང་དུ་བྱས་ནས། གཟུགས་མེད་བཞིར་བཞག་པ་
ཡིན་ཏེ། ཟག་བཅས་ཀྱི་འདུ་ཤེས་དེ་ལ་ཕྱི་རོལ་གྱི་གཟུགས་དང་ཐོགས་པའི་འདུ་
ཤེས་ནང་རྣམ་ཤེས་ལ་བཀྲ་བར་འཛིན་པའི་འདུ་ཤེས་གཉིས་ཡོད་ཅིང་། སྤང་
བྱར། གཟུགས་དང་ཐོགས་པའི་འདུ་ཤེས་དང་། གཉེན་པོའི་ནམ་མཁའ་འདུ་
ཤེས་གཉིས། ནང་རྣམ་ཤེས་ལ་བཀྲ་བར་འཛིན་པའི་སྤང་བྱ་རྣམ་ཤེས་ལ་བདེན་
པ་དང་རྟེན་དང་གཉེན་པོ་ཅི་ཡང་མེད་ཀྱི་འདུ་ཤེས་ལ་ངེས་པར་འབྱུང་བའི་དབང་
དུ་བྱས་ནས། གཟུགས་མེད་བཞིར་རིམ་པ་བཞིན་བཞག་པའི་ཕྱིར། འབྲས་
བུ་ནི། བསམ་གཏན་དང་པོའི་དངོས་གཞི་སྙོམས་འཇུག་ཆུང་འབྲིང་ཆེན་པོ་གསུམ་
བསྒོམ་པ་ལ་བརྟེན་ནས་རིམ་པ་བཞིན་ཚངས་རིས་ཚངས་པ་མདུན་ན་འདོན།
ཚངས་ཆེན་རྣམས་ཀྱི་སྐྱེ་བ་འགྲུབ་པར་བྱེད། གཉིས་པའི་དངོས་གཞི་སྙོམས་
འཇུག་ཆུང་འབྲིང་ཆེན་པོ་གསུམ་བསྒོམ་པ་ལ་བརྟེན་ནས་རིམ་པ་བཞིན། འོད་
448



ཆུང་། ཚད་མེད་འོད། འོད་གསལ་རྣམས་ཀྱི་སྐྱེ་བ་འགྲུབ་པར་བྱེད། གསུམ་
པའི་དངོས་གཞི་སྙོམས་འཇུག་ཆུང་འབྲིང་ཆེན་པོ་གསུམ་བསྒོམ་པ་ལ་བརྟེན་ནས།
དགེ་ཆུང་། ཚད་མེད་དགེ། དགེ་རྒྱས་རྣམས་ཀྱི་སྐྱེ་བ་འགྲུབ་པར་བྱེད། བསམ་
གཏན་བཞི་བའི་དངོས་གཞི་སྙོམས་འཇུག་ཆུང་འབྲིང་ཆེན་པོ་གསུམ་བསྒོམ་པ་
ལ་བརྟེན་ནས་རིམ་པ་བཞིན། སྤྲིན་མེད། བསོད་ནམས་སྐྱེས། འབྲས་བུ་ཆེ་
བ་རྣམས་ཀྱི་སྐྱེ་བ་འགྲུབ་པར་བྱེད། བསམ་གཏན་སྤེལ་སྒོམ་བྱས་པ་ལ་བརྟེན་
ནས། མི་ཆེ་བ། མི་གདུང་བ། གྱ་ནོམ་སྣང་བ། ཤིན་ཏུ་མཐོང་བ། འོག་མིན་
གྱི་སྐྱེ་བ་འགྲུབ་པར་བྱེད། ནམ་མཁའ་མཐའ་ཡས་ཀྱི་དངོས་གཞི་སྙོམས་འཇུག་
དག་པ་ཆུང་འབྲིང་ཆེན་པོ་གསུམ་བསྒོམ་པ་གཟུགས་མེད་ནམ་མཁའ་མཐའ་ཡས་
ཀྱི་སྐྱེ་བ་བཟང་ངན་འབྲིང་གསུམ་འགྲུབ་པར་བྱེད། དེས་ལྷག་མ་རྣམས་ལ་རིགས་
འགྲེ། སྐྱེ་བ་བཟང་ངན་གྱི་ཁྱད་པར་ཉོན་མོངས་མང་ཉུང་དང་ཚེ་རིང་ཐུང་སོགས་
བྱེད་དོ། །



༄༅། །སྐབས་གཉིས་པའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་
མཚན་དཔལ་བཟང་པོའི་གསུང་རྒྱུན་བཞུགས་སོ། །
༄༅། །ན་མོ་གུ་རུ་མཉྩ་གྷོཥཱ་ཡ། རྣམ་པ་ཐམས་ཅད་མཁྱེན་པ་ཉིད་རྟོགས་
པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་ཤེས་པ་ཉིད། ཅེས་
པའི་སྐབས་སུ། སྦྱོར་བ་དང་མཐའ་དཔྱད་པ་གཉིས་ལས། དང་པོ་ནི་རྣམ་མཁྱེན་
བཤད་པའི་རྗེས་སུ་ལམ་ཤེས་འཆད་པའི་རྒྱུ་མཚན་ཡོད་དེ། ཐེག་པ་གསུམ་གྱི་
རྟོགས་རིགས་རྫོགས་པར་སྒོམ་པའི་ལམ་ཤེས་མ་ཐོབ་པར་རྣམ་མཁྱེན་མི་ཐོབ་
པའི་རྒྱུ་མཚན་གྱིས་དེ་ལྟར་བཤད་པའི་ཕྱིར།
ལམ་ཤེས་ཀྱི་མཚན་ཉིད་བཤད་པ།
གཉིས་པ་ལ། དགག་བཞག་སྤོང་གསུམ་ལས། དང་པོ་ལ། རོང་ཊིཀ་པ་ན་
རེ༔ ལམ་གསུམ་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་དེ། ལམ་
ཤེས་ཀྱི་མཚན་ཉིད་ཟེར་ན། བྱང་སེམས་འཕགས་པའི་རྒྱུད་ཀྱི་མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར་ཏེ། ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་
ན༑ སློབ་ལམ་ན་བློ་གཅིག་གིས་བདེན་གཉིས་གཅིག་ཅར་ཏུ་མངོན་སུམ་དུ་རྟོགས་
450



པ་ཅིག་ཡོད་པར་ཐལ། འདོད་པའི་ཕྱིར། འདོད་ན། བདེན་གཉིས་ངོ་བོ་ཐ་
དད་དུ་འཛིན་པའི་དྲི་མ་ཟད་པར་སྤངས་པའི་སློབ་པ་ཅིག་ཡོད་པར་ཐལ། འདོད་
པའི་ཕྱིར། གཞན་ཡང་། སློབ་པའི་རྒྱུད་ལ་མཉམ་གཞག་ཡེ་ཤེས་དང་རྗེས་
ཐོབ་ཡེ་ཤེས་ཀྱི་གཞི་མཐུན་ཡོད་པར་ཐལ། བྱང་འཕགས་ཀྱི་རྒྱུད་ཀྱི་ཆོས་ཉིད་
ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཀྱི་གཟིགས་ངོར་
ཀུན་རྫོབ་བདེན་པ་ཡོད་པའི་ཕྱིར་ཏེ། བྱང་འཕགས་ཀྱི་རྒྱུད་ཀྱི་མི་རྟག་སོགས་
བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། ཆོས་ཉིད་མངོན་སུམ་དུ་རྟོགས་
པའི་མཁྱེན་པ་ཡིན་པའི་ཕྱིར་ཏེ། དེ་ལམ་གསུམ་བདེན་སྟོང་དུ་མངོན་སུམ་དུ་
རྟོགས་པའི་མཁྱེན་པ་ཡིན་པའི་ཕྱིར་ཏེ། ལམ་ཤེས་ཡིན་པའི་ཕྱིར། ཁྱབ་པ་སོང་།
གཞན་ཡང་། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་ཆེན་འཕགས་
པའི་མཁྱེན་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ལམ་གསུམ་
བདེན་པར་འཛིན་པའི་བདེན་འཛིན་དང་འཛིན་སྟངས་དངོས་སུ་འགལ་བར་ཐལ།
འདོད་པའི་ཕྱིར། འདོད་མི་ནུས་ཏེ། རྣམ་འགྲེལ་ལས། བྱམས་སོགས་རྨོངས་
དང་འགལ་མེད་ཕྱིར། །ཤིན་ཏུ་ཉེས་པ་ཚར་གཅོད་མིན། །ཞེས་གསུངས་པའི་
ཕྱིར། བྱས་པ་ལ་ཁོ་ན་རེ། དེ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་
ཡིན་པར་ཐལ། དེས་སྟོང་ཉིད་མངོན་སུམ་དུ་རྟོགས་པའི་ཕྱིར་ཏེ། དེས་སྟོང་
ཉིད་རྟོགས་པའི་ཕྱིར་ཏེ། དེས་བདེན་མེད་རྟོགས་པའི་ཕྱིར་ཏེ། དེས་བདེན་མེད་
451



ལ་དམིགས་པའི་ཕྱིར་ཏེ། དེས་དམིགས་མེད་ལ་དམིགས་པའི་ཕྱིར། མ་གྲུབ་
ན༑ དེ་ཆོས་ཅན། ཁྱོད་ཀྱིས་དམིགས་མེད་ལ་དམིགས་པར་ཐལ། ཁྱོད་དེ་ལ་
དམིགས་པའི་སྙིང་རྗེ་ཡིན་པའི་ཕྱིར་ན་མ་ཁྱབ། འོ་ན་བྱང་སེམས་མཐོང་ལམ་
པའི་རྒྱུད་ཀྱི་སྙིང་རྗེ་ཆེན་པོ་དེ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ།
དེ་སེམས་ཅན་བདེན་སྟོང་གི་རྣམ་པ་ཅན་གྱི་བློ་གང་ཞིག སེམས་ཅན་སྡུག་
བསྔལ་དང་འབྲལ་འདོད་ཀྱི་རྣམ་པ་ཅན་གྱི་བློ་ཡིན་པའི་ཕྱིར། དང་པོ་གྲུབ་སྟེ།
དེས་སེམས་ཅན་བདེན་སྟོང་དུ་མངོན་སུམ་དུ་རྟོགས་པའི་ཕྱིར་ཏེ། དེས་སྟོང་
ཉིད་མངོན་སུམ་དུ་རྟོགས་པའི་ཕྱིར། རྟགས་ཁས། རྩ་བར་འདོད་ན། དེ་ཆོས་
ཅན། ཁྱོད་ལ་འཛིན་སྟངས་མི་མཐུན་པ་གཉིས་མེད་པར་ཐལ། ཁྱོད་སློབ་པའི་
རྒྱུད་ཀྱི་སྙིང་རྗེ་ཡིན་པའི་ཕྱིར། ཡང་རྣམ་བཤད་ལས། སློབ་ལམ་ན་མཉམ་
རྗེས་ངོ་བོ་གཅིག་ཏུ་ཡོད་པར་ཐལ་བ་དང་ཞེས་གསུངས་པའི་དོན་ལ། མཁས་
པ་ཁ་ཅིག བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་
རྟོགས་པའི་མཁྱེན་པ་དེ། རྗེས་ཐོབ་ཡེ་ཤེས་ཡིན་པ་ལུང་དེའི་དོན་ཡིན་ཟེར་ན།
འོ་ན། རང་ཡུལ་དུ་གྱུར་བའི་ཀུན་རྫོབ་བདེན་པ་མངོན་སུམ་དུ་རྟོགས་པའི་མཁྱེན་
པ་ཡིན་ན་རྗེས་ཐོབ་ཡེ་ཤེས་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན།
དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། གང་ཟག་གི་
བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། འདོད་མི་ནུས་
452



།
.
ཏེ༑ བར་ཆད་མེད་ལམ་ཡིན་པའི་ཕྱིར། རྩ་བར་མ་ཁྱབ་ཟེར་ན། ཀུན་རྫོབ་
དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་ན། རྗེས་ཐོབ་ཡེ་ཤེས་
ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དམན་
ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་རྩེ་གཅིག་
ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། སྟོང་ཉིད་ཀྱི་དོན་སྤྱི་དངོས་ཡུལ་
དུ་བྱེད་པའི་སེམས་དཔའི་རྣལ་འབྱོར་ཡིན་པའི་ཕྱིར། དེར་ཐལ། སྟོང་ཉིད་
དོན་སྤྱིའི་ཚུལ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་
ཅན་དེ་ཡིན་པའི་ཕྱིར། རྩ་བར་འདོད་ན། མཉམ་གཞག་ཡེ་ཤེས་ཡིན་ན་རྗེས
ཐོབ་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། བྱང་
སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
མཁྱེན་པ་དེ་རྗེས་ཐོབ་ཡེ་ཤེས་ཡིན་པར་ཐལ། བྱང་སེམས་མཐོང་ལམ་པའི་རྒྱུད་
ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་
ཤེས་ཡིན་པའི་ཕྱིར་ཏེ། དེ་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་པའི་
ཕྱིར་ཏེ། ཐེག་ཆེན་གྱི་མཐོང་ལམ་དེ་ལ། ཐེག་ཆེན་གྱི་མཐོང་ལམ་རྗེས་ཐོབ་
ཡེ་ཤེས་དང་། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་གཉིས་སུ་གྲངས་
ངེས་པ་གང་ཞིག དེ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་མ་ཡིན་
པའི་ཕྱིར། དང་པོ་གྲུབ་སྟེ། ཐེག་ཆེན་གྱི་མཐོང་ལམ་དེ་ལ་ཀུན་རྫོབ་དངོས་
453



ཡུལ་དུ་བྱེད་པའི་ཐེག་ཆེན་གྱི་མཐོང་ལམ་དང་། དོན་དམ་དངོས་ཡུལ་དུ་བྱེད་
པའི་ཐེག་ཆེན་གྱི་མཐོང་ལམ་གཉིས་སུ་གྲངས་ངེས་པའི་ཕྱིར་ན་མ་ཁྱབ། གཞན་
ཡང་། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་
དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་རྗེས་
ཐོབ་ཡེ་ཤེས་ཡིན་པར་ཐལ། དེ་ཡོད་པ་གང་ཞིག བྱང་འཕགས་ཀྱི་རྒྱུད་ཀྱི་
མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་
ཡིན་པའི་ཕྱིར། རྟགས་ཕྱི་མ་དངོས། འདོད་ན། དེའི་རྒྱུད་ལ་རྗེས་ཐོབ་ཡེ་
ཤེས་ཡོད་པར་ཐལ། འདོད་པའི་ཕྱིར། འདོད་ན། དེ་རྗེས་ཐོབ་ཡེ་ཤེས་ལ་
གནས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་
ཅན་དེ་ཡིན་པའི་ཕྱིར། གཞན་ཡང་། ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་
པ་དེ་མཉམ་གཞག་ཡེ་ཤེས་ཡིན་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་
སུམ་དུ་རྟོགས་པའི་མཁྱེན་པ་དེ། རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཁས།
འདོད་ན། དེའི་རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར།
འདོད་ན། དེ་མཉམ་གཞག་ཡེ་ཤེས་ལ་གནས་པའི་གང་ཟག་ཡིན་པར་ཐལ། འདོད་
པའི་ཕྱིར། མ་ཁྱབ་ན། དེ་ཆོས་ཅན། ཁྱོད་ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་ལས་ལངས་པའི་གང་ཟག་མ་ཡིན་པར་ཐལ། ཁྱོད་ཀྱི་རྒྱུད་ལ་
454



ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡོད་པའི་ཕྱིར། འདོད་ན། དེ་ །
ཆོས་ཅན། དེ་ལས་ལངས་པའི་གང་ཟག་ཡིན་པར་ཐལ། ཐེག་ཆེན་གྱི་མཐོང་
ལམ་རྗེས་ཐོབ་ཡེ་ཤེས་ལ་གནས་པའི་གང་ཟག་ཡིན་པའི་ཕྱིར། བྱས་པ་ལ་ཁོ་
ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་
དུ་གྱུར་བའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་བྱུང་བས་ཁྱབ་
པར་ཐལ། འདོད་པའི་ཕྱིར། འདོད་ན། རྗེས་ཐོབ་ཡེ་ཤེས་ཡིན་ན། རང་གི་
ཉེར་ལེན་དུ་གྱུར་བའི་མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། འདོད་
པའི་ཕྱིར་ན་མ་ཁྱབ། འདོད་ན། དམན་ལམ་སྔོན་དུ་མ་སོང་བའི་ཐེག་ཆེན་གྱི་
ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཀུན་རྫོབ་སེམས་
བསྐྱེད་མངོན་གྱུར་བ་ཡིན་པའི་ཕྱིར། འདོད་ན། ལམ་མ་ཞུགས་ཀྱི་གང་ཟག་
གི་རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར། ཡང་ཁོ་
ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་
རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། དེའི་རྒྱུད་ལ་མཉམ་གཞག་ཡོད་
པའི་ཕྱིར་ན་མ་ཁྱབ། མ་གྲུབ་ན་དེར་ཐལ། དེའི་རྒྱུད་ལ་ཞི་གནས་ཡོད་པའི་
ཕྱིར། ཁྱབ་སྟེ། ཞི་གནས་ཡིན་ན་མཉམ་གཞག་ཡིན་དགོས་པའི་ཕྱིར་ཏེ། ཕྱི་
རོལ་བའི་རྒྱུད་ལ་ཞི་གནས་ཡོད་པའི་ཕྱིར་ཏེ། དེའི་རྒྱུད་ལ་ཞི་ལྷག་ཟུང་འབྲེལ་
གྱི་ཏིང་ངེ་འཛིན་ཡོད་པའི་ཕྱིར་ཏེ། དེའི་རྒྱུད་ལ་བསམ་གཏན་གྱི་དངོས་གཞི་
455



སྙོམས་འཇུག་ཡོད་པའི་ཕྱིར། གོང་དུ་མ་གྲུབ་ན། དེའི་རྒྱུད་ལ་ཞི་གནས་ཡོད་
པར་ཐལ། དེའི་རྒྱུད་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཡོད་པའི་ཕྱིར་ཏེ།
དེའི་རྒྱུད་ལ་བསམ་གཏན་གྱི་དངོས་གཞི་སྙོམས་འཇུག་ཡོད་པའི་ཕྱིར། ཁ་ཅིག
སློབ་ལམ་ན་བློ་གཅིག་གིས་བདེན་གཉིས་གཅིག་ཅར་དུ་དངོས་ཡུལ་དུ་བྱེད་པ་མེད་
ཟེར་ན། དེ་ཡོད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་
ལམ་མཉམ་གཞག་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་ཆོས་ཉིད་ལ་རྩེ་
གཅིག་དུ་མཉམ་པར་གཞག་པའི་མཉམ་གཞག་ཡེ་ཤེས་དེས། བདེན་གཉིས་གཅིག་
ཅར་དུ་དངོས་ཡུལ་དུ་བྱེད་པའི་ཕྱིར་ཏེ། དེས་སྟོང་ཉིད་དང་སྟོང་ཉིད་ཀྱི་དོན་
སྤྱི་གཉིས་གཅིག་ཅར་དུ་དངོས་ཡུལ་དུ་བྱེད་པའི་ཕྱིར་ཏེ། དེ་སྟོང་ཉིད་དང་སྟོང་
ཉིད་ཀྱི་དོན་སྤྱི་གཉིས་གཅིག་ཅར་རྟོགས་པའི་བློ་ཡིན་པའི་ཕྱིར་ཏེ། ཆོས་ཅན་
དེ་ཡིན་པའི་ཕྱིར། ཁ་ཅིག སློབ་པའི་རྒྱུད་ལ་མཉམ་གཞག་ཡེ་ཤེས་དང་
རྗེས་ཐོབ་ཡེ་ཤེས་ཀྱི་གཞི་མཐུན་ཡོད་ཟེར་ན། རྣམ་བཤད་ལས། སློབ་ལམ་
ན་མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་དང་ཞེས་གསུངས་པ་མི་འཐད་
པར་ཐལ་ལོ། །བྱས་པ་ལ་ཁོ་ན་རེ། སྐྱོན་མེད་དེ། སློབ་པའི་རྒྱུད་ཀྱི་ཆོས་ཉིད་
ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་དང་རྗེས་ཐོབ་ཡེ་
ཤེས་འགལ་ཞེས་པ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན། བྱང་
འཕགས་ཀྱི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་
མཉམ་གཞག་ཡེ་ཤེས་ཆོས་ཅན། སློབ་པའི་རྒྱུད་ཀྱི་མཉམ་གཞག་ཡེ་ཤེས་མ་
456



ཡིན་པར་ཐལ། རྗེས་ཐོབ་ཡེ་ཤེས་ཡིན་པའི་ཕྱིར། མ་གྲུབ་ན། དེ་ཆོས་ཅན།
རྗེས་ཐོབ་ཡེ་ཤེས་ཡིན་པར་ཐལ། རང་གི་འཛིན་སྟངས་ཀྱི་ཡུལ་དུ་གྱུར་བའི་
ཀུན་རྫོབ་བདེན་པ་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། ཟེར་ན།
མ་ཁྱབ། རྟགས་གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་ན། དེར་ཐལ།
ཆོས་ཅན་དེ་ཡིན་པའི་ཕྱིར། ཟེར་ཞིང་། ཁོ་རང་གི་ལུགས་ལ། ཐེག་ཆེན་
འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་
པ་ཡིན་ན། རྗེས་ཐོབ་ཡེ་ཤེས་དང་། མཉམ་གཞག་ཡེ་ཤེས་གཉིས་ཀ་ཡིན་པས་
ཁྱབ། ཐེག་དམན་འཕགས་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་ཡིན་ན། མཉམ་གཞག་ཡེ་ཤེས་ཡིན་པས་ཁྱབ། ཟེར་ན། ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་
གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཉམ་
གཞག་ཡེ་ཤེས་ཡིན་པར་ཐལ། ཐེག་ཆེན་འཕགས་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། ཆོས་ཅན་དེ་ཡིན་པའི་ཕྱིར། འདོད་ན། དེ་ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་མཉམ་གཞག་ཡེ་ཤེས་
ཡིན་པར་ཐལ། དེ་མཉམ་གཞག་ཡེ་ཤེས་ཡིན་པའི་ཕྱིར། འདོད་ན། དེ་ཆོས་
ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པར་ཐལ་ལོ། །གཞན་
ཡང་། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་
457



དཔའ་དེ། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་གང་
ཟག་ཡིན་པར་ཐལ། དེའི་རྒྱུད་ལ་གང་ཟག་གི་བདག་མེད་ལ་རྩེ་གཅིག་ཏུ་མཉམ་
པར་བཞག་པའི་མཉམ་གཞག་ཡེ་ཤེས་ཡོད་པའི་ཕྱིར། འདོད་མི་ནུས་ཏེ། ཆོས་
ཀྱི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར། ཁ་
ཅིག བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་
པར་བཞག་པའི་མཉམ་གཞག་ཡེ་ཤེས་ཡིན་ན། མཉམ་གཞག་ཡེ་ཤེས་མ་ཡིན་
པས་ཁྱབ་པར་ཐལ། འདོད་པའི་ཕྱིར། འདོད་ན། ཐེག་ཆེན་འཕགས་རྒྱུད་ཀྱི་
གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་
ཤེས་ཡིན་ན། མཉམ་གཞག་ཡེ་ཤེས་མ་ཡིན་དགོས་པར་ཐལ། ཁྱོད་ཀྱི་དམ་
བཅའ་འཐད་པའི་ཕྱིར། འདོད་ན། རྣམ་མཁྱེན་ཆོས་ཅན། དེར་ཐལ། དེའི་
ཕྱིར། མ་གྲུབ་ན། དེར་ཐལ། སངས་རྒྱས་འཕགས་པ་དེ་གང་ཟག་གི་བདག་
མེད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ། ཁྱབ་
པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་རྩེ་གཅིག་ཏུ་མཉམ་པར་བཞག་
པའི་གང་ཟག་ཡིན་པའི་ཕྱིར་ཏེ། འདིར་བསྟན་ཡང་དག་མཐའ་མངོན་དུ་བྱས་
པའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ། གང་ཟག་གི་བདག་གིས་
སྟོང་བའི་སྟོང་ཉིད་ཡིན་ན། སྟོང་ཉིད་ཡིན་དགོས་པར་ཐལ། གང་ཟག་གི་བདག་
མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་ན། མཉམ་
གཞག་ཡེ་ཤེས་ཡིན་དགོས་པའི་ཕྱིར་ན་མ་ཁྱབ་སྟེ། ཁོ་རང་ལ། གང་ཟག་གི་
458



བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་ན། མཉམ་གཞག་
ཡེ་ཤེས་མ་ཡིན་དགོས་པར་ཐལ། གང་ཟག་གི་བདག་གིས་སྟོང་བའི་སྟོང་ཉིད་
ཡིན་ན། སྟོང་ཉིད་མ་ཡིན་དགོས་པའི་ཕྱིར། རྟགས་ཁྱབ་ཁས། འདོད་ན།
ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར།
རྟགས་གྲུབ་སྟེ། ཆོས་ཅན་དེའི་ཕྱིར། དེས་ན། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་དང་། ཐེག་ཆེན་གྱི་མཐོང་ལམ་རྗེས་ཐོབ་
ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
མཁྱེན་པ་རྣམས་ནི། རྗེས་ཐོབ་ཡེ་ཤེས་དང་། མཉམ་གཞག་ཡེ་ཤེས་གང་ཡང་
མ་ཡིན་པའི་ཕྱིར་ཏེ། དེ་རྣམས་བློ་མངོན་གྱུར་བ་མ་ཡིན་པའི་ཕྱིར། གཞན་
ཡང་། ཉན་ཐོས་འཕགས་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་
པའི་མཉམ་གཞག་ཡེ་ཤེས་དེ། མཉམ་གཞག་ཡེ་ཤེས་མ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་
མཉམ་གཞག་ཡེ་ཤེས་ཡིན་པའི་ཕྱིར། ཁ་ཅིག རང་རྒྱུད་ལྡན་གྱི་གང་ཟག་
གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་
གྱི་གང་ཟག་གི་རྒྱུད་ཀྱི་མངོན་པར་རྟོགས་པ་དེ་ལམ་ཤེས་ཀྱི་མཚན་ཉིད། ཟེར་
ན༑ སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་
459



ཉིད་དེའི་ཕྱིར། འདོད་ན། དེ་ཆོས་ཅན། རང་གི་ཉེར་ལེན་དུ་གྱུར་བའི་ཐེག་
ཆེན་གྱི་སྦྱོར་ལམ་དྲོད་སོགས་བཞི་ལས་བྱུང་བར་ཐལ། ལམ་ཤེས་ཡིན་པའི་ཕྱིར།
ཁྱབ་སྟེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་ན། དེ་ལས་བྱུང་བས་ཁྱབ།
རང་རྒྱལ་གྱི་ལམ་ཤེས་པའི་ལམ་ཤེས་ཡིན་ན་ཡང་དེ་ལས་བྱུང་བས་ཁྱབ་པའི་ཕྱིར།
དང་པོ་གྲུབ་སྟེ། འགྲེལ་བ་ལས། བདེན་པ་བཞི་ཡོངས་སུ་ཤེས་པ་ནི། ངེས་
པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་འགྲོ་བ་ཅན་ཡིན་པས་ལམ་བརྗོད་
ནས་ངེས་པར་འབྱེད་པའི་ཆ་དང་མཐུན་པ་ཞེས་བཤད་པའི་ཕྱིར། གཉིས་པ་གྲུབ་
སྟེ༑ དེ་ཉིད་ལས། ངེས་པར་འབྱེད་པའི་ཆ་དང་མཐུན་པ་ཐོབ་ན་ཇི་སྐད་བཤད་
པའི་ལམ་སྐྱེ་བས་ཞེས་གསུངས་པའི་ཕྱིར།
རང་ལུགས་ལ་ལམ་ཤེས་ཀྱི་མཚན་ཉིད་དང་
དེ་ལ་རྩོད་སྤོང་།
རང་ལུགས་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་
དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ་ལམ་
ཤེས་ཀྱི་མཚན་ཉིད་ཡིན། དེ་ལ་དབྱེ་ན། ཉན་ཐོས་ཀྱི་ལམ་ཤེས་པའི་ལམ་ཤེས་
སོགས་གསུམ་ཡོད། ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་
སའི་བར་ན་ཡོད། གསུམ་པ་ལ་ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་



ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན།
དེ་ལ་གནས་པའི་སེམས་དཔའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་མཁྱེན་
པ་ཡོད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡོད་པར་ཐལ། འདོད་
པའི་ཕྱིར་ན། མ་ཁྱབ། འོ་ན། ཁྱོད་རང་ལ། དེས་སྟོང་ཉིད་མངོན་སུམ་དུ་
རྟོགས་པར་ཐལ། འདོད་པའི་ཕྱིར། རྟགས་དངོས། འདོད་ན། ཁྱོད་ཀྱིས་
སྟོང་ཉིད་མ་རྟོགས་པར་ཐལ། ཁྱོད་འཕགས་པ་གང་ཞིག ཁྱོད་ཀྱིས་ཆོས་
ཉིད་མངོན་སུམ་དུ་མ་རྟོགས་པའི་ཕྱིར། འདོད་ན། དེས་ཆོས་ཐམས་ཅད་བདེན་
མེད་དུ་མ་རྟོགས་པར་ཐལ། འདོད་པའི་ཕྱིར། འདོད་ན། དེས་ཆོས་ཐམས་
ཅད་བདེན་མེད་དུ་དམ་བཅས་པའི་དམ་བཅའ་དེ་རང་གི་ཞེན་དོན་རང་སྨྲ་བ་པོའི་
གང་ཟག་གི་ཚད་མས་གྲུབ་པའི་དམ་བཅའ་མ་ཡིན་པར་ཐལ། འདོད་པའི་ཕྱིར།
འདོད་ན། དེ་དམ་བཅའ་ཡང་དག་མ་ཡིན་པར་ཐལ། འདོད་པའི་ཕྱིར།
ལམ་ཤེས་ཀྱི་ཡན་ལག་བཤད་པ།
ལྷ་རྣམས་རུང་བར་བྱ་བའི་ཕྱིར། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། དེ་བཞིན་གཤེགས་པའི་རང་བཞིན་
གྱི་འོད་ཀྱིས་ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་
461



ཀྱི་ལྷ་རྣམས་ཀྱི་འོད་མོག་མོག་པོར་མཛད་པ་ལ་ཆོས་ཅན། དགོས་པ་ཡོད་དེ།
ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་
ཐེག་ཆེན་སེམས་བསྐྱེད་དང་ལམ་ཤེས་སྐྱེ་བའི་སྣོད་རུང་དུ་སྒྲུབ་པར་བྱ་བའི་ཆེད་
ཡིན་པའི་ཕྱིར། ལམ་ཤེས་ཆོས་ཅན། ཁྱོད་དངོས་སུ་སྐྱེ་བའི་ཡུལ་སོ་སོར་ངེས་
པ་ཡིན་ཏེ། ཁྱོད་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་ན། བྱང་
ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པའི་ཕྱིར། དམན་ལམ་
སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་
དེ་ཉན་ཐོས་ཀྱི་ལམ་ལས་རང་བཞིན་གྱིས་ཁྱད་པར་དུ་འཕགས་པ་ཡིན་པའི་ཕྱིར་
ཏེ༑ ཁྱོད་རང་རྒྱུད་ཀྱི་འདོད་པ་དང་། སྲིད་པའི་ཟག་པ་གཞན་དོན་བྱེད་པའི་
ཡན་ལག་ཏུ་བསྒྱུར་བ་ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར། དེ་
ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་བྱེད་ལས་ཁྱད་
པར་དུ་འཕགས་པ་ཡིན་ཏེ། ཁྱོད་ཀྱི་རྒྱུད་ཀྱི་ལམ་ཤེས་དེས། སེམས་ཅན་ཐམས་
ཅད་སྨིན་གྲོལ་གྱི་ལམ་ལ་འགོད་པར་བྱེད་པའི་ཕྱིར། མཐའ་དཔྱད་པ་ལ་ཁ་ཅིག
ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་སེམས་དཔའི་
ཡོན་ཏན། ལམ་ཤེས་ཀྱི་ཡན་ལག་གི་མཚན་ཉིད་ཟེར་ན། རྣམ་མཁྱེན་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། སངས་
རྒྱས་ཀྱི་ས་ན་ལམ་ཤེས་ཀྱི་ཡན་ལག་ཡོད་པའི་ཕྱིར་ཏེ། དེ་ན་ཡན་ལག་ཅན་གྱི་
ལམ་ཤེས་ཡོད་པའི་ཕྱིར། རྩ་བར་འདོད་མི་ནུས་ཏེ། རྣམ་མཁྱེན་ཡིན་པའི་ཕྱིར།།
462



གཞན་ཡང་། ལམ་མ་ཞུགས་ན་ལམ་ཤེས་ཀྱི་ཡན་ལག་མེད་པར་ཐལ། ཁྱོད་
ཀྱི་མཚན་ཉིད་འཐད་པའི་ཕྱིར། འདོད་མི་ནུས་ཏེ། ཁྱབ་པ་དང་ཞེས་པའི་ལུང་
དོན་གྲུབ་པའི་ཕྱིར།
རང་ལུགས་ལ་ལམ་ཤེས་ཡན་ལག་གི་མཚན་ཉིད་
དབྱེ་བ་སོགས་བཤད་པ།
རང་ལུགས་ལ། ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་
པའི་སྙིང་རྗེ་ཆེན་པོས་ཟིན་པའི་ཡོན་ཏན་ཁྱད་པར་ཅན་དེ། ལམ་ཤེས་ཀྱི་ཡན་
ལག་གི་མཚན་ཉིད་ཡིན། དེ་ལ་དབྱེ་ན་ལྔ་ཡོད། ས་མཚམས་ནི། ཐེག་པ་
ཆེན་པོའི་རིགས་སད་པ་ནས་སངས་རྒྱས་ཀྱི་སའི་བར་དུ་ཡོད། བྱས་པ་ལ་ཁོ་
ན་རེ། ལམ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་
ན༑ ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་གང་ཟག་གི་བདག་མེད་
ཡིན་པའི་ཕྱིར་ཞེས་བཀག་ནས། ཁོ་རང་གི་ལུགས་ལ། ལམ་ཤེས་རྫོགས་བྱེད་
ཀྱི་ཆ་ཤས་སུ་གྱུར་བའི་ཡོན་ཏན་ཁྱད་པར་ཅན་དེ། འདིར་བསྟན་ལམ་ཤེས་ཀྱི་
ཡན་ལག་གི་མཚན་ཉིད་ཟེར་ན། འདིར་བསྟན་ལམ་ཤེས་ཡིན་ན། མཚན་ཉིད་
དེ་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། འདིར་
བསྟན་ལམ་ཤེས་ཆོས་ཅན། མཚན་ཉིད་དེར་ཐལ། འདིར་བསྟན་ལམ་ཤེས་
43



ཡིན་པའི་ཕྱིར། འདོད་ན། དེ་ཆོས་ཅན། འདིར་བསྟན་ལམ་ཤེས་ཀྱི་ཡན་
ལག་ཡིན་པར་ཐལ། འདོད་པའི་ཕྱིར། རྟགས་ཁྱབ་གཉིས་དངོས། འདོད་ན།
དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་གང་ཟག་གི་བདག་
མེད་ཡིན་པའི་ཕྱིར། འཁོར་གསུམ། གཞན་ཡང་། འཕགས་ལམ་ཆོས་ཅན།
ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་
ཕྱིར། ཁྱབ་པ་དངོས། འདོད་ན། དེ་ཆོས་ཅན། དེར་ཐལ། འཕགས་ལམ་
ཡན་ལག་ཡིན་པའི་ཕྱིར། ཁྱབ་སྟེ། བྱང་ཆུབ་ཡན་ལག་ཡིན་ན། བྱང་ཆུབ་
ཀྱི་ཡན་ལག་ཡིན་དགོས་པའི་ཕྱིར། གཞན་ཡང་། ཐེག་ཆེན་གྱི་སྦྱོར་བ་ཆོས་
ཅན། ཁྱོད་ཁྱོད་ཀྱི་ཡོན་ཏན་མ་ཡིན་པར་ཐལ། ཁྱོད་གང་ཟག་གི་བདག་མེད་
ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། དེར་ཐལ། སེམས་
དཔའི་རྣལ་འབྱོར་ཡིན་པའི་ཕྱིར། དེ་ཡང་བྱང་ཆུབ་ཏུ་སེམས་བསྐྱེད་པ་ཁོ་ན་
ཡིན་པས། ཡུལ་སོ་སོར་ངེས་པ་ཡིན་ནོ། །ཞེས་པའི་སྐབས་སུ། ཁོ་ན་རེ། ལམ་
ཤེས་ཆོས་ཅན། ཁྱོད་དངོས་སུ་སྐྱེ་བའི་ཡུལ་སོ་སོར་ངེས་པ་ཡིན་ཏེ། ཁྱོད་བྱང་
ཆུབ་མཆོག་ཏུ་སེམས་བསྐྱེད་པའི་གང་ཟག་ཁོ་ནའི་རྒྱུད་ལ་གསར་དུ་སྐྱེ་བ་ཡིན་
པའི་ཕྱིར། ཟེར་ན། སངས་རྒྱས་འཕགས་པའི་རྒྱུད་ལ་རྣམ་མཁྱེན་སྐྱེ་བར་ཐལ།
རྣམ་མཁྱེན་རྒྱུད་ལྡན་གྱི་གང་ཟག་ཡིན་ན་རང་རྒྱུད་ལ་རྣམ་མཁྱེན་གསར་དུ་མི་
སྐྱེ་བས་མ་ཁྱབ་པའི་ཕྱིར། མ་གྲུབ་ན། དེར་ཐལ། ལམ་ཤེས་རྒྱུད་ལྡན་གྱི་
གང་ཟག་ཡིན་ན། རང་རྒྱུད་ལ་ལམ་ཤེས་གསར་དུ་མི་སྐྱེ་བས་མ་ཁྱབ་པའི་ཕྱིར།
464



མ་གྲུབ་ན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཆོས་ཅན། དེར་
ཐལ། དེའི་ཕྱིར་ཏེ། ཁྱོད་གང་ཟག་གང་ཞིག ལམ་ཤེས་དེ་ཁྱོད་ཀྱི་རྒྱུད་ཀྱི་
མཁྱེན་པ་ཡིན་པའི་ཕྱིར། རྟགས་ཕྱི་མ་མ་གྲུབ་ན། དེ་ཆོས་ཅན། དེར་ཐལ།
ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་ན། སངས་
རྒྱས་འཕགས་པ་དེ་སངས་རྒྱས་དགོས་ཀྱི་གང་ཟག་ཡིན་པར་ཐལ། འདོད་པའི་
ཕྱིར། དེས་ན། ལམ་ཤེས་གསར་དུ་སྐྱེ་བའི་རྟེན་གྱི་གང་ཟག་ཡིན་ན་བྱང་ཆུབ་
མཆོག་ཏུ་སེམས་བསྐྱེད་པའི་གང་ཟག་ཡིན་པས་ཁྱབ། བྱས་པ་ལ་ཁོ་ན་རེ། ལམ་
ཤེས་དེ་ཁམས་གསུམ་པོ་གང་རུང་གི་རྟེན་ལ་གསར་དུ་མི་སྐྱེ་བར་ཐལ། དེ་འདོད་
པའི་རྟེན་ལ་གསར་དུ་མི་སྐྱེ། གཟུགས་ཁམས་དང་གཟུགས་མེད་ཁམས་པའི་
རྟེན་ལ་ཡང་གསར་དུ་མི་སྐྱེ་བའི་ཕྱིར། དང་པོ་མ་གྲུབ་ན། འདོད་ཁམས་པ་
དེ་ལམ་ཤེས་གསར་དུ་སྐྱེ་བའི་གང་ཟག་ཡིན་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཡིན་པར་
ཐལ། འདོད་པའི་ཕྱིར། ཁྱབ་པ་ཁས། རྩ་བར་འདོད་ན། ལམ་ཤེས་དེ། ཁམས་
གསུམ་པོ་གང་རུང་གི་རྟེན་ལ་གསར་དུ་སྐྱེ་བར་ཐལ། ཁམས་གསུམ་པོ་གང་རུང་
གི་རྟེན་ལ་ལམ་ཤེས་གསར་དུ་སྐྱེ་བ་ཡོད་པའི་ཕྱིར་ན་མ་ཁྱབ། །
465



་བ
མཐར་ཐུག་ཐེག་པ་གཅིག་གྲུབ་དང་འཁོར་བའི་
མཐའ་བཤད་པ།
ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་ཉིད་པ་ནི་
མ་ཡིན་ནོ། །ཞེས་ལུགས་ལས་འགྱུར་བས། ཞེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས་ལས། དང་པོ་ནི་ཁམས་གསུམ་ལ་འདོད་ཆགས་
དང་བྲལ་བའི་ཉན་རང་དགྲ་བཅོམ་པ་རྣམས་དང་། དེ་ལ་འདོད་ཆགས་དང་མ་
བྲལ་བའི་རྣལ་འབྱོར་བ་རྣམས་ཆོས་ཅན། ཁྱོད་ལ་སངས་རྒྱས་ཀྱི་རིགས་ཀྱིས་
ཁྱབ་པ་ཡིན་ཏེ། ཁྱོད་ཀྱིས་སངས་རྒྱས་ཐོབ་ཕྱིར་དུ་ལམ་ཤེས་སྒོམ་དགོས་པའི་
ཕྱིར། སེམས་ཅན་ཐམས་ཅད་ལ་སངས་རྒྱས་ཀྱི་རིགས་ཀྱིས་ཁྱབ་པ་ཡིན་ཏེ།
མཐར་ཐུག་ཐེག་པ་གཅིག་ཏུ་གྲུབ་པ་ཡིན་པའི་ཕྱིར། མཐར་ཐུག་ཐེག་པ་གཅིག་
ཏུ་གྲུབ་པ་ལ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་ལུང་གིས་མི་གནོད་
དེ༑ མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་ལུང་དེ་དྲང་དོན་དགོངས་
པ་ཅན་ཡིན་གྱི་ངེས་དོན་མཚན་ཉིད་པ་ནི་མ་ཡིན་ནོ། །ཞེས་ཤིང་རྟ་ཆེན་པོ་ཀླུ་
སྒྲུབ་དང་ཐོགས་མེད་ཀྱི་ལུགས་ལས་འབྱུང་བ་ཡིན་པའི་ཕྱིར། བྱས་པ་ལ་ཁོ་ན་
རེ༑ ཚུར་མཐོང་ལྷས་སྦྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་
ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། མཐར་ཐུག་ཐེག་པ་གཅིག་
ཏུ་གྲུབ་པ་ཡིན་པའི་ཕྱིར། འདོད་ན། དེ་ཆོས་ཅན། སེམས་ཅན་ཐམས་ཅད་
466



ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཚུར་མཐོང་ལྷས་
སྦྱིན་ཡོད་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། ཚུར་མཐོང་ལྷས་
སྦྱིན་ཆོས་ཅན། སེམས་ཅན་ཐམས་ཅད་ཡོད་ན། ཁྱོད་ཡོད་པས་ཁྱབ་པར་ཐལ།
ཁྱོད་སེམས་ཅན་ཐམས་ཅད་ཀྱི་ཁོངས་སུ་གཏོགས་པ་ཡིན་པའི་ཕྱིར། ཟེར་ན།
ཡང་མ་ཁྱབ། ཤེས་བྱ་ཆོས་ཅན། ཆོས་དེ་དང་ཕན་ཚུན་ཐ་དད་དུ་གྱུར་བའི་
ཚུར་མཐོང་ལྷས་སྦྱིན་སེམས་ཅན་ཐམས་ཅད་ཀྱི་ཁོངས་སུ་འདུས་པར་ཐལ། ཤེས་
བྱ་དང་གཅིག་གང་ཞིག ཆོས་དེ་མ་ཡིན་པ་དང་ཕན་ཚུན་ཐ་དད་དུ་གྱུར་བའི་
ཚུར་མཐོང་ལྷས་སྦྱིན་སེམས་ཅན་ཐམས་ཅད་ཀྱི་ཁོངས་སུ་མ་གཏོགས་པ་ཡིན་
པའི་ཕྱིར། ཕྱི་མ་མ་གྲུབ་ན། ཆོས་དེ་མ་ཡིན་པ་དང༌། ཕན་ཚུན་ཐ་དད་དུ་
གྱུར་བའི་ཚུར་མཐོང་ལྷས་སྦྱིན་ཆོས་ཅན། སེམས་ཅན་ཐམས་ཅད་ཡོད་ན། ཁྱོད་
ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་འདུས་པ་
ཡིན་པའི་ཕྱིར། ཁྱབ་པ་སོང་། འདོད་ན། ཤེས་བྱ་ཆོས་ཅན། ཤེས་བྱ་མ་
ཡིན་པ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་ལྷས་སྦྱིན་ཡོད་པར་ཐལ།
སེམས་ཅན་ཐམས་ཅད་ཡོད་པའི་ཕྱིར། འཁོར་གསུམ། རྩ་བར་འདོད་ན། བུམ་
པ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་ལྷས་སྦྱིན་ཆོས་ཅན། སེམས་
ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་ཐམས་
ཅད་ཀྱི་ཁོངས་སུ་འདུས་པ་ཡིན་པའི་ཕྱིར། ཁྱབ་པ་སོང་། འདོད་ན། བུམ་
པའི་དགག་གཞི་ཆོས་ཅན། བུམ་པ་དང་ཕན་ཚུན་ཐ་དད་དུ་གྱུར་བའི་ཚུར་མཐོང་
467



ལྷས་སྦྱིན་ཡོད་པར་ཐལ། སེམས་ཅན་ཐམས་ཅད་ཡོད་པའི་ཕྱིར། ཁྱབ་པ་རྣམས་
རིམ་པ་བཞིན་དུ་དངོས། གཞན་ཡང་། སྒྲིབ་པ་ཐམས་ཅད་ཡོད་ན་ཁྱོད་ཡོད་
པས་ཁྱབ་པར་ཐལ། ཁྱོད་སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་
པའི་ཐལ་འགྱུར་ལ་ཁྱབ་པ་ཡོད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར།
འདོད་ན། སྒྲིབ་པ་ཐམས་ཅད་སྤངས་ན། ཁྱོད་སྤངས་པས་ཁྱབ་པར་ཐལ། ཁྱོད་
སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་
པ་ཡོད་པར་ཐལ། འདོད་པའི་ཕྱིར། འདོད་ན། རང་རྒྱུད་ཀྱི་སྒྲིབ་པ་ཆོས་
ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། རང་རྒྱུད་ཀྱི་སྒྲིབ་པ་ཡོད་
པའི་ཕྱིར་ཏེ། རང་རྒྱུད་ཀྱི་སྒྲིབ་པ་སྤོང་དགོས་ཀྱི་གང་ཟག་ཡོད་པའི་ཕྱིར། རྩ་
བར་འདོད་ན། སངས་རྒྱས་འཕགས་པ་ཆོས་ཅན། དེར་ཐལ། དེའི་ཕྱིར། འདོད་
ན༑ དེ་ཆོས་ཅན། རང་རྒྱུད་ཀྱི་སྒྲིབ་པ་སྤང་བྱ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། རང་རྒྱུད་ཀྱི་སྒྲིབ་པ་མེད་ངེས་ཡིན་པའི་ཕྱིར། གཞན་
ཡང་། ཚུར་མཐོང་ལྷས་སྦྱིན་ཚད་མས་མ་དམིགས་པའི་ས་ཕྱོགས་ཆོས་ཅན།
སེམས་ཅན་ཐམས་ཅད་ཡོད་པར་ཐལ། སངས་རྒྱས་འཕགས་པའི་རྒྱུད་ལ་སེམས་
ཅན་ཐམས་ཅད་ལ་དམིགས་པའི་སྙིང་རྗེ་ཡོད་པའི་ཕྱིར། དེར་ཐལ། དེའི་རྒྱུད་
ལ་སྙིང་རྗེ་ཆེན་པོ་ཡོད་པའི་ཕྱིར། གཞན་ཡང་། དེ་ཆོས་ཅན། སེམས་ཅན་
ཐམས་ཅད་ཡོད་པར་ཐལ། ཤེས་བྱ་ཐམས་ཅད་ཡོད་པའི་ཕྱིར་ཏེ། ཤེས་བྱ་
ཐམས་ཅད་མཁྱེན་པའི་ཡེ་ཤེས་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་
468



ཐལ། ཁྱོད་ཤེས་བྱ་ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ཡིན་པའི་
ཕྱིར། མ་གྲུབ་ན། དེ་ཆོས་ཅན། ཁྱོད་མེད་པར་ཐལ། ཁྱོད་ཤེས་བྱ་ཐམས་
ཅད་མཁྱེན་པའི་ཡེ་ཤེས་ཀྱིས་མ་གཟིགས་པ་ཡིན་པའི་ཕྱིར། ཁྱབ་སྟེ། ཚད་
མ་རྣམ་ངེས་ལས། ཐམས་ཅད་མཁྱེན་པའི་ཡེ་ཤེས་ཀྱིས་གཟིགས་པ་ལས་ལོག་
པ་ནི་རྣམ་པ་ཐམས་ཅད་དུ་མེད་པ་ཁོ་ནར་གོ་བར་བྱའོ། །ཞེས་བཤད་པའི་ཕྱིར།
གཉིས་པ་ལ། དགག་བཞག་སྤོང་གསུམ་ལས། དང་པོ་ལ་ཁ་ཅིག སེམས་
ཅན་ཐམས་ཅད་སངས་རྒྱས་པའི་དུས་མི་སྲིད་དེ་འཁོར་བ་ལ་མཐའ་མེད་དོ། །ཞེས་
ཟེར་ན། སེམས་ཅན་ཐམས་ཅད་སངས་རྒྱས་པའི་དུས་སྲིད་པར་ཐལ། བྱང་
ཆུབ་སེམས་དཔའ་ཐམས་ཅད་སངས་རྒྱས་པའི་དུས་སྲིད་པའི་ཕྱིར་ཏེ། བྱང་
སེམས་འཕགས་པ་ཐམས་ཅད་སངས་རྒྱས་པའི་དུས་སྲིད་པའི་ཕྱིར་ཏེ། བྱང་
སེམས་རྒྱུན་མཐའ་བ་ཐམས་ཅད་སངས་རྒྱས་པའི་དུས་སྲིད་པའི་ཕྱིར། མ་གྲུབ་
ན༑ དེ་ཆོས་ཅན། ཁྱོད་དེར་ཐལ། ཁྱོད་རང་དུས་སྐད་ཅིག་གཉིས་པར་རྣམ་
མཁྱེན་མངོན་དུ་བྱེད་པར་ངེས་པའི་གང་ཟག་ཡིན་པའི་ཕྱིར་ཏེ། བྱང་སེམས་
རྒྱུན་མཐའ་བ་ཡིན་པའི་ཕྱིར། བྱས་པ་ལ་ཁོ་ན་རེ། སེམས་ཅན་ཐམས་ཅད་
སངས་རྒྱས་པའི་དུས་ཀྱི་ལོངས་སྐུ་ཡོད་པར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་ན། དེ་ཁོ་ཁོ་རང་ཡིན་པར་ཐལ། འདོད་པའི་ཕྱིར། འདོད་
ན༑ དེའི་དུས་ཀྱི་ལོངས་སྐུ་ཆོས་ཅན། ངེས་པ་ལྔ་ལྡན་གྱི་གཟུགས་སྐུ་མཐར་
ཐུག་ཡིན་པར་ཐལ་ལོ། །འདོད་ན། དེ་ཆོས་ཅན། འཁོར་ངེས་པ་བྱང་སེམས་
469



འཕགས་པ་ཤ་སྟག་གིས་བསྐོར་བར་ཐལ་ལོ། །འདོད་ན། སེམས་ཅན་ཐམས་
ཅད་སངས་རྒྱས་པའི་དུས་ཀྱི་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པར་
ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་
དུས་ན་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པར་ཐལ། འདོད་པའི་
ཕྱིར་ན་མ་ཁྱབ་བྱས་པ་ལ། ཁོ་ན་རེ། སེམས་ཅན་ཐམས་ཅད་སངས་རྒྱས་པའི་
ཚེ་སེམས་ཅན་ཐམས་ཅད་སངས་རྒྱས་ཟིན་པར་ཐལ། དེ་ཐམས་ཅད་སངས་
རྒྱས་པའི་དུས་སྲིད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་
པའི་ཚེ་སངས་མ་རྒྱས་པའི་སེམས་ཅན་མེད་པར་ཐལ། འདོད་པའི་ཕྱིར། འདོད་
ན༑ དེ་ཡོད་པར་ཐལ། སེམས་ཅན་ཐམས་ཅད་སངས་རྒྱས་པའི་ཚེ། དེ་ཐམས་
ཅད་སངས་རྒྱས་པའི་ལོངས་སྐུའི་འཁོར་དུ་འབྱུང་བའི་སེམས་ཅན་ཡོད་པའི་ཕྱིར་
ཟེར་ན། འདིར་མ་ཁྱབ། མ་གྲུབ་ན་དེར་ཐལ། དེ་ཐམས་ཅད་སངས་རྒྱས་
པའི་ཚེ་དེ་ཐམས་ཅད་སངས་རྒྱས་པའི་ལོངས་སྐུ་དེ་ལོངས་སྐུ་ཡིན་པའི་ཕྱིར། མ་
ཁྱབ་མཚམས་དེ་ལ། སེམས་ཅན་སངས་རྒྱས་པའི་ཚེ་སངས་མ་རྒྱས་པའི་སེམས་
ཅན་ཡོད་པར་ཐལ། སེམས་ཅན་སངས་རྒྱས་པའི་ཚེ་སེམས་ཅན་སངས་རྒྱས་
པའི་སངས་རྒྱས་འཕགས་པའི་འཁོར་དུ་བྱུང་བའི་སངས་མ་རྒྱས་པའི་སེམས་ཅན་
ཡོད་པའི་ཕྱིར། རྟགས་སོང་། འདོད་ན། སེམས་ཅན་སངས་རྒྱས་པའི་ཚེ་
སེམས་ཅན་ཡོད་པར་ཐལ། དེ་སངས་རྒྱས་པའི་ཚེ་ན་སངས་མ་རྒྱས་པའི་སེམས་
ཅན་ཡོད་པ་གང་ཞིག སེམས་ཅན་དང་སངས་མ་རྒྱས་པའི་སེམས་ཅན་གཉིས།
470



ཡུལ་དུས་རང་བཞིན་གང་ལ་ལྟོས་ཏེ་གྲུབ་བདེ་རྫས་གཅིག་ཡིན་པའི་ཕྱིར། དང་
པོ་དངོས། ཕྱི་མ་མ་གྲུབ་ན་དེར་ཐལ། དེ་གཉིས་དོན་གཅིག་མིང་གི་རྣམ་གྲངས་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་སངས་རྒྱས་པའི་ཚེ་ན་
ཁྱོད་མེད་པར་ཐལ། ཁྱོད་སེམས་ཅན་ཡིན་པའི་ཕྱིར། གཞན་ཡང་། ཁྱོད་
ལྟར་ན། དུས་དེར་སངས་མ་རྒྱས་པའི་སེམས་ཅན་ཡོད་པར་ཐལ། དུས་དེར་
ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པའི་ཕྱིར། ཞེས་པའི་ཐལ་འགྱུར་
ལ་ཁྱབ་པ་ཡོད་པར་ཐལ། འདོད་པའི་ཕྱིར། རྟགས་སོང་། འདོད་ན། སངས་
མ་རྒྱས་པའི་སེམས་ཅན་སངས་རྒྱས་པའི་ཚེ་ན། སངས་མ་རྒྱས་པའི་སེམས་ཅན་
ཡོད་པར་ཐལ། སངས་མ་རྒྱས་པའི་སེམས་ཅན་སངས་རྒྱས་པའི་ཚེ། དེ་སངས་
རྒྱས་པའི་ལོངས་སྐུའི་འཁོར་དུ་བྱུང་བའི་སེམས་ཅན་ཡོད་པའི་ཕྱིར། མ་གྲུབ་
ན༑ དེ་ཆོས་ཅན། དེར་ཐལ། ཁྱོད་སངས་རྒྱས་འགྱུར་གྱི་གང་ཟག་ཡིན་པའི་
ཕྱིར། རྩ་བར་འདོད་མི་ནུས་ཏེ། སེམས་ཅན་ཡིན་པའི་ཕྱིར། ཁོ་ན་རེ། སེམས་
ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་སངས་རྒྱས་འཕགས་པ་ཡིན་
པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་
པའི་ཚེ་ན་དེ་འཕགས་པ་ཡིན་པར་ཐལ། འདོད་པའི་ཕྱིར། འདོད་ན། དེ་སངས་
རྒྱས་པའི་ཚེ་ན་དེ་གང་ཟག་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁོ་
ན་རེ། སེམས་ཅན་ཐམས་ཅད་སངས་རྒྱས་པའི་ཚེ་ན་དེ་ཐམས་ཅད་སངས་རྒྱས་
ཀྱང་། དེའི་ཚེ་ན་སེམས་ཅན་ཐམས་ཅད་སངས་རྒྱས་འཕགས་པ་མ་ཡིན་ནོ། །ཟེར་
471



ན༑ དེ་ཡིན་པར་ཐལ། སེམས་ཅན་ཐམས་ཅད་སངས་རྒྱས་འཕགས་པར་གྱུར་
བའི་དུས་ན། སེམས་ཅན་ཐམས་ཅད་སངས་རྒྱས་འཕགས་པ་ཡིན་པའི་ཕྱིར།
སེམས་ཅན་ཐམས་ཅད་སངས་རྒྱས་འཕགས་པ་གྱུར་བའི་དུས་སྲིད་པའི་ཕྱིར་ཏེ།
སེམས་ཅན་སངས་རྒྱས་འཕགས་པར་འགྱུར་རུང་གི་གང་ཟག་ཡིན་པའི་ཕྱིར་ཏེ།
སངས་རྒྱས་འཕགས་པར་འགྱུར་རུང་གི་གང་ཟག་གཅིག་ཡོད་པའི་ཕྱིར། ཁ་
ཅིག སེམས་ཅན་ཐམས་ཅད་སངས་རྒྱས་པའི་ཚེ་ན་སེམས་ཅན་ཐམས་ཅད་
སངས་རྒྱས་འཕགས་པར་གྱུར་ཀྱང་། དེའི་ཚེ་དེ་ཐམས་ཅད་སངས་རྒྱས་འཕགས་
པ་མ་ཡིན། ཟེར་ན། དེ་ཡིན་པར་ཐལ། སེམས་ཅན་ཐམས་ཅད་སངས་རྒྱས་
པའི་དུས་ཀྱི་སེམས་ཅན་ཐམས་ཅད་དང་རྒྱུད་གཅིག་ཏུ་གྱུར་བའི་སངས་རྒྱས་
འཕགས་པར་གྱུར་བའི་གང་ཟག་དེ་སངས་རྒྱས་འཕགས་པ་ཡིན་པའི་ཕྱིར། མ་
གྲུབ་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ། སངས་རྒྱས་
འཕགས་པར་གྱུར་བའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ། སེམས་
ཅན་ཐམས་ཅད་སངས་རྒྱས་པའི་ཚེ་དེ་ཐམས་ཅད་མི་རྟག་པར་གྱུར་བའི་སངས་
རྒྱས་འཕགས་པ་ཡིན་པར་ཐལ། དེའི་ཚེ་དེ་ཐམས་ཅད་སངས་རྒྱས་འཕགས་
པ་ཡིན་པ་གང་ཞིག དེའི་ཚེ་དེ་ཐམས་ཅད་རྟག་པར་གྱུར་བའི་སངས་རྒྱས་
འཕགས་པ་མ་ཡིན་པའི་ཕྱིར། འདོད་ན། དེའི་ཚེ་དེ་ཐམས་ཅད་མི་རྟག་པ་ཡིན་
པར་ཐལ། འདོད་པའི་ཕྱིར་ན་མ་ཁྱབ། འདོད་ན། སེམས་ཅན་ཐམས་ཅད་
སངས་རྒྱས་པའི་ཚེ་ན་སེམས་ཅན་ཐམས་ཅད་མ་འགགས་པ་ཡིན་པར་ཐལ། དེའི་
472



ཚེ་དེ་ཐམས་ཅད་མ་འགགས་པར་འགྱུར་བའི་སངས་རྒྱས་འཕགས་པ་ཡིན་པའི་
ཕྱིར། ཁྱབ་པ་སོང་། མ་གྲུབ་ན་དེར་ཐལ། སེམས་ཅན་ཐམས་ཅད་མ་འགགས་
པར་གྱུར་བའི་སངས་རྒྱས་འཕགས་པར་གྱུར་བའི་དུས་གཅིག་སྲིད་པའི་ཕྱིར། ཁ་
ཅིག སེམས་ཅན་ཐམས་ཅད་སངས་རྒྱས་པའི་ཚེ་ན་བྱང་སེམས་ཚོགས་ལམ་
པ་སངས་རྒྱས་ཟིན་པར་ཐལ། སེམས་ཅན་ཐམས་ཅད་སངས་རྒྱས་པའི་དུས་
སྲིད་པའི་ཕྱིར། འདོད་ན། སེམས་ཅན་ཐམས་ཅད་སངས་རྒྱས་པའི་ཚེ་ན་བྱང་
སེམས་ཚོགས་ལམ་པ་མེད་པར་ཐལ། འདོད་པའི་ཕྱིར། འདོད་ན། དེ་ཡོད་
པར་ཐལ། སེམས་ཅན་ཐམས་ཅད་སངས་རྒྱས་པའི་དུས་ན་དེ་ཐམས་ཅད་སངས་
རྒྱས་པའི་སངས་རྒྱས་འཕགས་པའི་འཁོར་དུ་བྱུང་བའི་བྱང་སེམས་ཚོགས་ལམ་
པ་ཡོད་པའི་ཕྱིར་ན་མ་ཁྱབ། ཁ་ཅིག རྩ་བར་མ་ཁྱབ་ཏེ། སེམས་ཅན་ཐམས་
ཅད་ཀྱི་འབྲས་བུའི་དུས་ན་བྱང་སེམས་ཚོགས་ལམ་པ་ཞིག་ཟིན་པར་ཐལ། དེའི་
དུས་ན་སེམས་ཅན་ཐམས་ཅད་ཞིག་ཟིན་པའི་ཕྱིར། ཁྱབ་པ་འགྲིག འདོད་
ན༑ བྱང་སེམས་ཚོགས་ལམ་པ་དེ་སེམས་ཅན་ཐམས་ཅད་ཀྱི་འབྲས་བུའི་རྒྱུ་
ཡིན་པར་ཐལ། འདོད་པའི་ཕྱིར། འདོད་ན། བུམ་པ་དེ་དངོས་པོ་ཐམས་ཅད་
ཀྱི་འབྲས་བུའི་རྒྱུ་ཡིན་པར་ཐལ། འདོད་པའི་ཕྱིར་ཟེར་ན། དེ་མི་འཐད་དེ།
སེམས་ཅན་སངས་རྒྱས་པའི་ཚེ་ན། བྱང་སེམས་ཚོགས་ལམ་པ་སངས་རྒྱས་ཟིན་
པའི་ཕྱིར་ཏེ། ལམ་མ་ཞུགས་ཀྱི་སེམས་ཅན་ཐམས་ཅད་སངས་རྒྱས་པའི་ཚེ་ནས་
བྱང་སེམས་ཚོགས་ལམ་པ་སངས་རྒྱས་ཟིན་པའི་ཕྱིར་ཏེ། བྱང་སེམས་ཐམས་
473



ལམ་པ་
ཅད་སངས་རྒྱས་པའི་ཚེ་ན་བྱང་སེམས་ཚོགས་ལམ་པ་སངས་རྒྱས་ཟིན་པའི་ཕྱིར་
ཏེ༑ བྱང་སེམས་ཚོགས་སྦྱོར་བ་རྣམས་སངས་རྒྱས་པའི་ཚེ་ན་བྱང་སེམས་ཚོགས་
ལམ་པ་སངས་རྒྱས་ཟིན་པའི་ཕྱིར་ཏེ། དེ་སངས་རྒྱས་པའི་དུས་སྲིད་པའི་ཕྱིར།
རོང་ཊིཀ་པ་ན་རེ། འཁོར་བ་ལ་ཕྱི་མཐའ་མེད་དོ་ཟེར་ན། དེ་མི་འཐད་དེ། རང་
གིས་ཚད་མར་ཁས་ལེན་པའི་ལུང་དང་འགལ་བའི་ཕྱིར་ཏེ། རིགས་གཏེར་ལས།
ས་བོན་ཐོག་མཐའ་ཡོད་མིན་ཡང་། །མེས་བསྲེགས་པས་ན་ཕྱི་མཐའ་མཐོང་།།
དེ་བཞིན་འཁོར་བ་ཐོག་མེད་ཀྱང་། །བདག་མེད་མཐོང་བས་ཕྱི་མཐའ་མཐོང་།།
ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འཁོར་བའི་ཕྱི་མཐའ་མེད་པར་
ཐལ། དེ་ཐོག་མ་དང་མཐའ་མ་མེད་པའི་སྟོང་བ་ཉིད་ཀྱི་སྟོང་གཞི་ཆོས་ཅན་ཡིན་
པའི་ཕྱིར་ན་མ་ཁྱབ་སྟེ། དུས་གསུམ་མི་དམིགས་པ་ཡིན་པར་ཐལ། དུས་གསུམ་
མི་དམིགས་པའི་སྟོང་བ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ཁྱབ་པ་སོང་།
འདོད་མི་ནུས་ཏེ། དུས་གསུམ་དམིགས་པ་ཡིན་པའི་ཕྱིར་ཏེ། དེ་ཚད་མས་དམིགས་
པ་ཡིན་པའི་ཕྱིར། རོང་ཊིཀཱ་པ་འགོག་པར་འདོད་པ་ཁ་ཅིག་ན་རེ། འཁོར་བའི་
མཐའ་ཡོད་པར་ཐལ། སྲིད་པའི་མཐའ་ཡོད་པའི་ཕྱིར། སྲིད་པ་ཐ་མ་བའི་བྱང་
སེམས་ཀྱི་རྒྱུད་ཀྱི་འཁོར་བ་དེ་སྲིད་པའི་མཐའ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཁྱོད་སྲིད་པ་ཐ་མ་བའི་བྱང་སེམས་ཡིན་པའི་ཕྱིར་ཟེར་
ན༑ འོ་ན། དེ་འཁོར་བ་པ་ཡིན་པར་ཐལ། འདོད་པའི་ཕྱིར། འདོད་ན། བྱང་
སེམས་ས་གཉིས་པ་བ་དེ་འཁོར་བ་པ་ཡིན་པར་ཐལ། འདོད་པའི་ཕྱིར། འདོད་
474



མི་ནུས་ཏེ། འཇུག་པ་ལས། རྒྱལ་སྲས་ཟླ་བ་ལས་བྱུང་སྲིད་མིན་སྲིད་པ་ཡི། །
དཔལ་གྱུར་དྲི་མ་དང་བྲལ་དྲི་མ་མེད་འདི་ཡང་། །ཞེས་གསུངས་པའི་ཕྱིར། གཞན་
ཡང་། སྲིད་པ་ཐ་མའི་བྱང་སེམས་ཡིན་ན། རང་རྒྱུད་ལ་འཁོར་བ་ཡོད་པས་
ཁྱབ་པར་ཐལ། སྲིད་པ་ཐ་མ་བའི་བྱང་སེམས་ཀྱི་རྒྱུད་ལ་འཁོར་བ་ཡོད་པའི་ཕྱིར།
རྟགས་སོང་། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
བྱང་སེམས་རྒྱུན་མཐའ་བ་ཆོས་ཅན། དེར་ཐལ། དེའི་ཕྱིར། རྟགས་གསལ་
གཉིས་ཀ་གྲུབ་སྟེ། ཆོས་ཅན་དེའི་ཕྱིར།
ཉན་རང་དགྲ་བཅོམ་ཐེག་ཆེན་ལམ་དུ་
འཇུག་ཚུལ་བཤད་པ།
ཉན་རང་དགྲ་བཅོམ་པ་ཐེག་ཆེན་ལམ་དུ་འཇུག་པ་ནི་ལམ་གང་ནས་འཇུག་
དཔྱད་པ་ལ། ཁོ་ན་རེ། ས་བརྒྱད་པ་ནས་འཇུག་ཟེར་ན། མྱུར་དུ་སངས་རྒྱས་
ཐོབ་པར་འདོད་པས། དང་པོ་ཉན་ཐོས་ཀྱི་ལམ་ནས་འཇུག་རིགས་པར་ཐལ།
བརྩོན་འགྲུས་ཤིན་ཏུ་འབར་བའི་ཉན་ཐོས་ཚོགས་ལམ་པས། ཚེ་གསུམ་གྱིས་
ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་ནུས་པ་གང་ཞིག སངས་
རྒྱས་ཐོབ་པར་བྱེད་པ་ལ། ཐེག་ཆེན་གྱི་ཚོགས་སྦྱོར་གྱི་གནས་སྐབས་སུ་གྲངས་
མེད་གཅིག མ་དག་ས་བདུན་གྱི་གནས་སྐབས་སུ་གྲངས་མེད་གཅིག དག་
475



པ་ས་གསུམ་གྱི་གནས་སྐབས་སུ་གྲངས་མེད་གཅིག་སྟེ། གྲངས་མེད་གསུམ་གྱི་
ཚོགས་བསགས་དགོས་པའི་ཕྱིར་ཏེ། ཁྱོད་ཀྱི་དམ་བཅའ་འཐད་པའི་ཕྱིར། དང་
པོ་གྲུབ་སྟེ། མཛོད་ལས། མྱུར་བ་སྲིད་པ་གསུམ་གྱི་མཐར། །ཞེས་གསུངས་
པའི་ཕྱིར། གཉིས་པ་གྲུབ་སྟེ། མཛོད་ལས། དེ་གྲངས་མེད་གསུམ་ལ་སངས་
རྒྱས་ཞེས་གསུངས་པའི་ཕྱིར། རྩ་བར་འདོད་ན། མདོ་སྡེ་རྒྱན་ལས། དེ་ཉིད་
ཡང་དང་ཡང་དུ་ནི། རང་སེམས་ཀུན་ཏུ་འཇུག་ལྡན་པས། །མྱ་ངན་འདས་
ལ་མངོན་དགའི་ཕྱིར། །རྟོགས་པ་བུལ་བ་ཡིན་པར་འདོད། །ཅེས་བཤད་པ་
མི་འཐད་པར་ཐལ། འདོད་པའི་ཕྱིར། ཁ་ཅིག ས་དང་པོ་ནས་འཇུག་ཟེར་
ན༑ དེ་མི་འཐད་པར་ཐལ། རིགས་པ་སྔ་མས་ཁེགས་པ་ཡིན་པའི་ཕྱིར། ཁ་
ཅིག ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ཚོགས་
ལམ་པ་དེ། སོ་སོ་སྐྱེ་བོ་ཡིན་ཟེར་ན། དེ་ཆོས་ཅན། ལམ་བདེན་མ་ཐོབ་པར་
ཐལ། སོ་སོ་སྐྱེ་བོ་ཡིན་པའི་ཕྱིར། ཁྱབ་སྟེ། མཛོད་ལས། ལམ་མ་ཐོབ་པ་སོ་
སོ་ཡི། །སྐྱེ་བོར་འདོད། ཅེས་གསུངས་པའི་ཕྱིར། ཁ་ཅིག དེ་ཐེག་ཆེན་
འཕགས་པ་ཡིན་ཟེར་ན། དེ་ཆོས་ཅན། ཐེག་ཆེན་འཕགས་པ་མ་ཡིན་པར་ཐལ།
ཐེག་ཆེན་སོ་སྐྱེ་ཡིན་པའི་ཕྱིར་ཏེ། ཐེག་ཆེན་ཚོགས་ལམ་པ་ཡིན་པའི་ཕྱིར། བྱས་
པ་ལ་ཁོ་ན་རེ། ཐེག་དམན་ཚོགས་ལམ་པ་ཡིན་ན། ཐེག་དམན་འཕགས་པ་མ་
ཡིན་དགོས་པར་ཐལ། ཐེག་ཆེན་ཚོགས་ལམ་པ་ཡིན་ན། ཐེག་ཆེན་འཕགས་
པ་མ་ཡིན་དགོས་པའི་ཕྱིར། ཟེར་ན་མ་ཁྱབ། འདོད་ན། སྤང་བྱ་གཅིག་ཆར་
476



བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན།
དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་རྒྱལ་
ཚོགས་ལམ་པ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། དེ་རང་རྒྱལ་ལམ་དུ་
འཇུག་པ་ཡོད་པའི་ཕྱིར་ཏེ། ཀུན་འཏུས་ལས། སངས་རྒྱས་འབྱུང་བ་མེད་ན་
རང་རྒྱལ་བར་འགྱུར་རོ། །ཞེས་གསུངས་པའི་ཕྱིར། རྩ་བར་འདོད་ན། དེ་
ཆོས་ཅན། ཐེག་དམན་འཕགས་པ་ཡིན་པར་ཐལ། ཐེག་དམན་འཕགས་པའི་
རྟོགས་པ་སྔོན་དུ་སོང་བའི་ཐེག་དམན་གྱི་གང་ཟག་ཡིན་པའི་ཕྱིར། ཁོ་ན་རེ། ཐེག་
དམན་གྱི་ཚོགས་ལམ་ཡིན་ན། ཐེག་དམན་གྱི་མི་སློབ་ལམ་མ་ཡིན་དགོས་པར་
ཐལ། ཐེག་ཆེན་གྱི་ཚོགས་ལམ་ཡིན་ན། ཐེག་ཆེན་གྱི་མི་སློབ་ལམ་མ་ཡིན་
དགོས་པའི་ཕྱིར། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་
བའི་རང་རྒྱལ་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། མ་གྲུབ་ན། །
དེར་ཐལ། རང་རྒྱལ་གྱི་ཚོགས་ལམ་ཡིན་པའི་ཕྱིར་ཏེ། སྤང་བྱ་གཅིག་ཆར་
བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་ལམ་ཡོད་པའི་
ཕྱིར་ན་མ་ཁྱབ། ཁ་ཅིག ཐེག་དམན་གྱི་ཚོགས་ལམ་ཡིན་ན་ཐེག་དམན་གྱི་
འཕགས་ལམ་མ་ཡིན་དགོས་པར་ཐལ། ཐེག་ཆེན་གྱི་ཚོགས་ལམ་ཡིན་ན། ཐེག་
ཆེན་གྱི་འཕགས་ལམ་མ་ཡིན་དགོས་པའི་ཕྱིར་ན་མ་ཁྱབ། འདོད་ན། སྤང་བྱ་
གཅིག་ཆར་བའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་རང་རྒྱལ་གྱི་ཚོགས་
ལམ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་
477



ཅན་དེའི་ཕྱིར། ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
བྱང་སེམས་ཚོགས་ལམ་པ་ཆོས་ཅན། ཐེག་ཆེན་འཕགས་པ་ཡིན་པར་ཐལ། ཐེག་
ཆེན་སེམས་བསྐྱེད་ཐོབ་པའི་འཕགས་པ་ཡིན་པའི་ཕྱིར་ན་མ་ཁྱབ། བྱས་པ་ལ་
ཁོ་ན་རེ། ཐེག་ཆེན་སེམས་བསྐྱེད་ཐོབ་པའི་སོ་སྐྱེ་ཡིན་ན། ཐེག་ཆེན་སོ་སྐྱེ་ཡིན་
པས་མ་ཁྱབ་པར་ཐལ། འདོད་པའི་ཕྱིར། འདོད་ན། འབུད་ཅེས་ཟེར་ན། བྱང་
སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་མཐོང་ལམ་པ་ཆོས་
ཅན། ཐེག་ཆེན་འཕགས་པ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་པའི་
འཕགས་པ་ཡིན་པའི་ཕྱིར་ཏེ། འཕགས་པ་གང་ཞིག ཐེག་ཆེན་སེམས་བསྐྱེད་
ཐོབ་པའི་ཕྱིར། རྟགས་ཕྱི་མ་མ་གྲུབ་ན། དེར་ཐལ། བྱང་སེམས་ཚོགས་ལམ་
པའི་རྟོགས་པ་སྔོན་དུ་སོང་བའི་གང་ཟག་ཡིན་པའི་ཕྱིར། གཞན་ཡང་། བྱང་
སེམས་ཚོགས་ལམ་པའི་རྟོགས་པ་སྔོན་དུ་སོང་བའི་ཉན་ཐོས་ཚོགས་ལམ་པ་ཆོས་
ཅན། ཐེག་ཆེན་སོ་སྐྱེ་ཡིན་པར་ཐལ། ཐེག་ཆེན་སེམས་བསྐྱེད་ཐོབ་པའི་སོ་སྐྱེ་
ཡིན་པའི་ཕྱིར། བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་ཆེན་འཕགས་པ་ཡིན་
པར་ཐལ། ཐེག་ཆེན་སེམས་བསྐྱེད་ཐོབ་ལ་མ་ཉམས་པའི་འཕགས་པ་ཡིན་པའི་
ཕྱིར། ཟེར་ན། དེ་ཆོས་ཅན། ཐེག་ཆེན་དགྲ་བཅོམ་པ་ཡིན་པར་ཐལ། ཐེག་
ཆེན་སེམས་བསྐྱེད་ཐོབ་ལ་མ་ཉམས་པའི་དགྲ་བཅོམ་པ་ཡིན་པའི་ཕྱིར། ཁྱབ་
པ་ཁས། འདོད་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ།
478



འདོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་ལམ་རྒྱུད་ལ་ལྡན་པའི་འཕགས་
པ་ཡིན་ན། ཐེག་ཆེན་འཕགས་པ་ཡིན་པས་ཁྱབ་ན། ཐེག་ཆེན་ལམ་རྒྱུད་ལྡན་
གྱི་དགྲ་བཅོམ་པ་ཡིན་ན། ཐེག་ཆེན་དགྲ་བཅོམ་པ་ཡིན་པས་ཁྱབ་པར་ཐལ། ཁྱོད་
ཀྱི་གོང་གི་ཁྱབ་པ་དེ་ལ་ཁྱབ་འབྲེལ་ཅིག་ཡོད་པའི་ཕྱིར། འདོད་ན། ཐེག་ཆེན་
གྱི་མཐོང་ལམ་རྒྱུད་ལྡན་གྱི་དགྲ་བཅོམ་པ་ཡིན་ན། ཐེག་ཆེན་དགྲ་བཅོམ་པ་ཡིན་
པས་ཁྱབ་པར་ཐལ། ཐེག་ཆེན་གྱི་མཐོང་ལམ་རྒྱུད་ལྡན་གྱི་འཕགས་པ་ཡིན་ན།
ཐེག་ཆེན་འཕགས་པ་ཡིན་དགོས་པའི་ཕྱིར། རྟགས་གྲུབ་སྟེ། གང་ཟག་གི་བདག་
མེད་ཡིན་པའི་ཕྱིར་ཟེར་ན། འཕགས་པ་ཆོས་ཅན། ཐེག་ཆེན་གྱི་མཐོང་ལམ་
རྒྱུད་ལྡན་གྱི་འཕགས་པ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་དེ་འཕགས་
རྒྱུད་ཀྱི་མཁྱེན་པ་ཡིན་པའི་ཕྱིར་ཏེ། ལམ་བདེན་ཡིན་པའི་ཕྱིར། གཞན་ཡང་།
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་
དེ༔ བྱང་སེམས་འཕགས་པ་ཡིན་པར་ཐལ། དེ་ཐེག་ཆེན་འཕགས་པ་ཡིན་པའི་
ཕྱིར། འདོད་ན། དེ་ཆོས་ཅན། དོན་དམ་སེམས་བསྐྱེད་ཐོབ་པའི་སེམས་དཔའ་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་ཚོགས་ལམ་
པ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཐེག་ཆེན་འཕགས་པ་ཡིན་པར་ཐལ།
དེའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་དེ། ལམ་ཤེས་ཡིན་པའི་
ཕྱིར་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་
པ་སྔོན་དུ་མ་སོང་ཞིང་། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པའི་རྟོགས་
།
479



པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། རང་རྒྱུད་ལྡན་གྱི་གང་
ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་
ཆེན་གང་ཟག་གི་རྒྱད་ཀྱི་མངོན་པར་རྟོགས་པ་ཡིན་པར་ཐལ། ལམ་ཤེས་ཡིན་
པའི་ཕྱིར་ཏེ། ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར་ཏེ། དེ་ལྟ་
བུའི་བྱང་སེམས་ཚོགས་ལམ་པ་དེ་ཐེག་ཆེན་འཕགས་པ་ཡིན་པའི་ཕྱིར། རྟགས་
ཁས། འདོད་ན། དེ་འདྲའི་བྱང་སེམས་ཚོགས་ལམ་པ་དེས་སྟོང་ཉིད་མངོན་
སུམ་དུ་རྟོགས་པར་ཐལ་ལོ། །གཞན་ཡང་། སྟོང་ཉིད་མངོན་སུམ་དུ་རྟོགས་
པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་ལམ་དུ་འཇུག་
ཁ་མའི་གང་ཟག་དེ། ལམ་ཤེས་གསར་དུ་སྐྱེ་བའི་རྟེན་གྱི་གང་ཟག་ཡིན་པར་ཐལ།
དེའི་རྟོགས་པ་སྔོན་དུ་སོང་བའི་ཐེག་ཆེན་ཚོགས་ལམ་སྐད་ཅིག་དང་པོ་ལམ་ཤེས་
ཡིན་པའི་ཕྱིར། རྟགས་སོང་། འདོད་ན། དེ་ཆོས་ཅན། བྱང་ཆུབ་ཏུ་སེམས་
བསྐྱེད་པའི་གང་ཟག་ཡིན་པར་ཐལ་ལོ། །ཁྱབ་པ་ཁས། འགྲེལ་བ་ལས། དེ་
ཡང་བྱང་ཆུབ་ཏུ་སེམས་བསྐྱེད་པ་ཁོ་ན་ཡིན་པས། ཡུལ་སོ་སོར་ངེས་པ་ཡིན་
ནོ༑ ༑ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། ཐེག་ཆེན་ལམ་དུ་
འཇུག་ཁ་མའི་གང་ཟག་ཡིན་པའི་ཕྱིར། གཞན་ཡང་། རྣམ་བཤད་ལས། མཚན་
གཞི། ཉན་ཐོས་ཀྱི་ལམ་ཤེས་པའི་ལམ་ཤེས་སོགས། སྟོང་ཉིད་མངོན་སུམ་དུ་
རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་
མཐའ་དག་གོ། །ཞེས་བཤད་པ་མི་འཐད་པར་ཐལ། བྱང་སེམས་ཚོགས་ལམ་
480



པའི་རྒྱུད་ལ་ལམ་ཤེས་ཡོད་པའི་ཕྱིར། གཞན་ཡང་། རྣམ་བཤད་ལས། ས་
མཚམས་ནི། ཐེག་པ་ཆེན་པོའི་མཐོང་ལམ་ནས་སངས་རྒྱས་ཀྱི་སའི་བར་རོ། །ཞེས་
གསུངས་པ་མི་འཐད་པར་ཐལ། བྱང་སེམས་ཚོགས་ལམ་པའི་རྒྱུད་ལ་ལམ་ཤེས་
ཡོད་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ། རྣམ་བཤད་ལས། དེ་ལྟར་
བཤད་པ་དེ་དམན་ལམ་སྔོན་དུ་མ་སོང་བའི་དབང་དུ་མཛད་ནས་བཤད་པའི་ཕྱིར།
ཟེར་ན། རྣམ་བཤད་ལས། མཚན་ཉིད་ནི་ཞེས་སོགས་བཤད་ན། ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་ལམ་ཡིན་ན། ལམ་
ཤེས་ཡིན་མི་དགོས་པར་ཐལ། དེ་ཡང་དམན་ལམ་སྔོན་དུ་མ་སོང་བའི་དབང་
དུ་མཛད་ནས་བཤད་པའི་ཕྱིར། ཁྱབ་པ་འགྲིག ཁོ་ན་རེ། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ལ་དོན་
དམ་སེམས་བསྐྱེད་ཡོད་ཟེར་ན། དེ་མི་འཐད་པར་ཐལ། རྣམ་བཤད་ལས། དེ་
ནི་མཐོང་ལམ་ཡན་ཆད་ལ་ཡོད་ཀྱི་སོ་སོ་སྐྱེ་བོ་ལ་ནི་མེད་དོ། །ཞེས་གསུངས་
པའི་ཕྱིར། གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
ཐེག་ཆེན་གྱི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའ་ཆོས་ཅན།
ཐེག་ཆེན་གྱི་ལམ་བདེན་ཐོབ་པར་ཐལ། ཐེག་ཆེན་འཕགས་པ་ཡིན་པའི་ཕྱིར།
འདོད་ན། དེའི་རྒྱུད་ཀྱི་ལམ་བདེན་དེ་ཐེག་ཆེན་གྱི་ལམ་བདེན་ཡིན་པར་ཐལ།
འདོད་པའི་ཕྱིར། འདོད་ན། དེའི་རྒྱུད་ཀྱི་འགོག་བདེན་ཐེག་ཆེན་གྱི་འགོག་བདེན་
ཡིན་པར་ཐལ། དེའི་རྒྱུད་ལ་དེ་ཡོད་པ་གང་ཞིག འདོད་པའི་ཕྱིར། འདོད་



ན༑ དེའི་རྒྱུད་ཀྱི་འགོག་བདེན་ཆོས་ཅན། རང་ཐོབ་བྱེད་ཀྱི་ཐབས་སུ་གྱུར་
བའི་ཐེག་ཆེན་གྱི་ལམ་བདེན་ལ་བརྟེན་ནས་ཐོབ་པར་ཐལ། འདོད་པའི་ཕྱིར།
འདོད་ན། ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ལ་ཐེག་ཆེན་གྱི་ལམ་
བདེན་ཡོད་པར་ཐལ་ལོ། །བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་ཆེན་འཕགས་
པ་ཡིན་པར་ཐལ། བྱང་སེམས་འཕགས་པ་ཡིན་པའི་ཕྱིར་ཏེ། བྱང་སེམས་དགྲ་
བཅོམ་པ་ཡིན་པའི་ཕྱིར། བྱང་སེམས་དང་དགྲ་བཅོམ་པའི་གཞི་མཐུན་ཡིན་པའི་
ཕྱིར་ན་མ་ཁྱབ། དེ་ཆོས་ཅན། ཐེག་ཆེན་དགྲ་བཅོམ་ཡིན་པར་ཐལ། ཐེག་
ཆེན་གྱི་གང་ཟག་དང་དགྲ་བཅོམ་གྱི་གཞི་མཐུན་ཡིན་པའི་ཕྱིར། ཁྱབ་པ་ཁས།
འདོད་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ། འདོད་པའི་
ཕྱིར། ཁ་ཅིག ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་
སེམས་ཚོགས་ལམ་པ་དེ་ཐེག་ཆེན་སོ་སྐྱེ་ཡང་མིན། ཐེག་ཆེན་འཕགས་པ་ཡང་
མིན་ཟེར་ན། གང་ཟག་དེ་ལ་སྐྱེ་འཕགས་གཉིས་སུ་གྲངས་མ་ངེས་པར་ཐལ། ཐེག་
ཆེན་གྱི་གང་ཟག་དེ་ལ། ཐེག་ཆེན་གྱི་སྐྱེ་འཕགས་གཉིས་སུ་གྲངས་མ་ངེས་པའི་
ཕྱིར་ཏེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་
ལམ་པ་དེ། ཐེག་ཆེན་གྱི་གང་ཟག་གང་ཞིག དེ་ཐེག་ཆེན་སོ་སྐྱེ་ཡང་མ་ཡིན།
ཐེག་ཆེན་འཕགས་པ་ཡང་མ་ཡིན་པའི་ཕྱིར། རྟགས་ཁས། ཁ་ཅིག དེ་
འཕགས་པ་ཕུང་སུམ་པ་ཡིན་ཟེར་ན། དེ་དགྲ་བཅོམ་ཕུང་སུམ་པ་ཡིན་པར་ཐལ།
482



འདོད་པའི་ཕྱིར། འདོད་ན། དགྲ་བཅོམ་ཕུང་གསུམ་པ་ཡིན་ན། འཕགས་པ་
ཕུང་སུམ་པ་ཡིན་དགོས་པར་ཐལ། དགྲ་བཅོམ་ཕུང་སུམ་པ་ཡོད་པའི་ཕྱིར། འདོད་
ན༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་མཐོང་
ལམ་པ་དེ་དགྲ་བཅོམ་ཕུང་སུམ་པ་ཡིན་པར་ཐལ། དེའི་རྟོགས་པ་སྔོན་དུ་སོང་
བའི་བྱང་སེམས་ཚོགས་ལམ་པ་དེ། དགྲ་བཅོམ་ཕུང་སུམ་པ་ཡིན་པའི་ཕྱིར།
རྟགས་ཁས། འདོད་ན། དེ་འཕགས་པ་ཕུང་སུམ་པ་ཡིན་པར་ཐལ། འདོད་
པའི་ཕྱིར། ཁྱབ་པ་ཁས། འདོད་ན། དེ་ཐེག་ཆེན་འཕགས་པ་མ་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་མཐོང་ལམ་པ་ཡིན་
པའི་ཕྱིར། གཞན་ཡང་། སྤང་བྱ་གཅིག་ཆར་བའི་རྒྱུན་ཞུགས་ཀྱི་རྟོགས་པ་
སྔོན་དུ་སོང་བའི་རང་རྒྱལ་ཚོགས་ལམ་པ་དེ། འཕགས་པ་ཕུང་སུམ་པ་ཡིན་པར་
ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་
ལམ་པ་དེ་འཕགས་པ་ཕུང་སུམ་པ་ཡིན་པའི་ཕྱིར། རྟགས་ཁས། འདོད་ན། དེ་
ཐེག་དམན་འཕགས་པ་ཕུང་སུམ་པ་ཡིན་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། ཐེག་དམན་འཕགས་པ་མ་ཡིན་པར་ཐལ། འདོད་པའི་ཕྱིར།
གཞན་ཡང་། སྤང་བྱ་གཅིག་ཆར་བའི་རྒྱུན་བཞུགས་ཀྱི་རྟོགས་པ་སྔོན་དུ་སོང་
བའི་རང་རྒྱལ་ཚོགས་ལམ་པ་ཆོས་ཅན། ཐེག་དམན་འཕགས་པ་ཕུང་སུམ་པ་
མ་ཡིན་པར་ཐལ། ཐེག་དམན་ཚོགས་ལམ་པ་ཡིན་པའི་ཕྱིར་ཏེ། རང་རྒྱལ་
ཚོགས་ལམ་པ་ཡིན་པའི་ཕྱིར། གཞན་ཡང་། ཐེག་ཆེན་འཕགས་པ་ཕུང་སུམ་



པ་ཡོད་པར་ཐལ། ཐེག་དམན་འཕགས་པ་ཕུང་སུམ་པ་ཡོད་པའི་ཕྱིར། ཁ་ཅིག
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་
དེ་དགྲ་བཅོམ་པ་མ་ཡིན་ཟེར་ན། དེ་ཆོས་ཅན། དགྲ་བཅོམ་པ་ཡིན་པར་ཐལ།
སྲིད་ཉོན་དགུ་བ་ཟད་པར་སྤངས་པའི་གང་ཟག་ཡིན་པའི་ཕྱིར། ཁྱབ་སྟེ། མཛོད་
ལས། དགུ་བའི་བར་ཆད་མེད་ལམ་ཡང་། །དེ་ནི་རྡོ་རྗེ་ལྟ་བུ་ཡིན། །དེ་ཟད་
ཐོབ་དང་ཟད་པ་ཤེས། །དེ་ཚེ་དེ་མི་སློབ་དགྲ་བཅོམ། །ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། དགྲ་བཅོམ་པའི་སྤངས་རྟོགས་ཐོབ་ལ་མ་ཉམས་པའི་གང་
ཟག་ཡིན་ན་དགྲ་བཅོམ་པ་ཡིན་དགོས་པར་ཐལ། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དགྲ་བཅོམ་པ་ཡིན་པའི་ཕྱིར།
འདོད་ན། དེ་ཆོས་ཅན། དགྲ་བཅོམ་འབྲས་གནས་ཡིན་པར་ཐལ། དགྲ་བཅོམ་
འབྲས་གནས་ཀྱི་སྤངས་རྟོགས་ཐོབ་ལ་མ་ཉམས་པའི་གང་ཟག་ཡིན་པའི་ཕྱིར།
ཁྱབ་པ་འགྲིག་ཟེར་ན། མི་མཚུངས་སོ། །ཁ་ཅིག ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། དགྲ་བཅོམ་པ་ཡིན་
ཀྱང་མི་སློབ་པ་མ་ཡིན་ཟེར་ན། འཕགས་པའི་སྤངས་རྟོགས་ཐོབ་ལ་ཉམས་པ་
ཅིག་སྲིད་པར་ཐལ། མི་སློབ་པ་སློབ་པར་འགྱུར་བ་སྲིད་པའི་ཕྱིར་ཏེ། ཉན་ཐོས་
དགྲ་བཅོམ་པ་དེ་མི་སློབ་པ་ཡིན་པ་གང་ཞིག དེའི་རྟོགས་པ་སྔོན་དུ་སོང་བའི་
བྱང་སེམས་ཚོགས་ལམ་པ་སློབ་པ་ཡིན་པའི་ཕྱིར། ཕྱི་མ་དངོས། དང་པོ་གྲུབ་
སྟེ༑ དེ་ཉན་ཐོས་མི་སློབ་པ་ཡིན་པའི་ཕྱིར་ཏེ། ཉན་ཐོས་མི་སློབ་པ་ཡོད་པའི་
484



ཕྱིར། གཞན་ཡང་། ཉན་ཐོས་དགྲ་བཅོམ་མི་སློབ་པ་ཡིན་པར་ཐལ། དེའི་
རྒྱད་ཀྱི་མཁྱེན་པ་མི་སློབ་ལམ་ཡིན་པའི་ཕྱིར་ཏེ། དེ་ཉན་ཐོས་ཀྱི་མི་སློབ་ལམ
ཡིན་པའི་ཕྱིར་ཏེ། ཉན་ཐོས་ཀྱི་མི་སློབ་ལམ་ཡོད་པའི་ཕྱིར་ཏེ། དེའི་ལམ་ལྔ་
ཡོད་པའི་ཕྱིར། བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་བྱང་སེམས་ཚོགས་ལམ་པ་ཆོས་ཅན། ཐེག་པ་རང་ལུགས་ཀྱི་བསླབ་
བྱ་མཐར་ཕྱིན་པའི་གང་ཟག་ཡིན་པར་ཐལ། མི་སློབ་པ་ཡིན་པའི་ཕྱིར་ན་མ་ཁྱབ།
འདོད་ན། དེ་ཆོས་ཅན། ཐེག་ཆེན་དགྲ་བཅོམ་པ་ཡིན་པར་ཐལ། ཐེག་ཆེན་
གང་ཟག་གང་ཞིག ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་གང་
ཟག་ཡིན་པའི་ཕྱིར། འདོད་ན། དེ་ཆོས་ཅན། སངས་རྒྱས་འཕགས་པ་ཡིན་
པར་ཐལ་ལོ། །གཞན་ཡང་། ཉན་ཐོས་དགྲ་བཅོམ་པའི་རྒྱུད་ལ་ཐེག་དམན་
གྱི་ཐར་ལམ་མེད་པར་ཐལ། དེའི་རྒྱུད་ལ་ཐེག་དམན་གྱི་ལམ་ལྔ་པོ་གང་རུང་
མེད་པའི་ཕྱིར། མ་གྲུབ་ན་དེར་ཐལ། དེའི་རྒྱུད་ལ་ཐེག་དམན་གྱི་ཚོགས་ལམ་
ཡང་མེད། སྦྱོར་ལམ་ཡང་མེད། མཐོང་ལམ་ཡང་མེད། སྒོམ་ལམ་ཡང་
མེད། མི་སློབ་ལམ་ཡང་མེད་པའི་ཕྱིར། དང་པོ་བཞི་རེ་རེ་ནས་གྲུབ་སྟེ། དགྲ་
བཅོམ་ཡིན་པའི་ཕྱིར། ཕྱི་མ་གྲུབ་སྟེ། སློབ་པ་ཡིན་པའི་ཕྱིར། གཞན་ཡང་།
མི་སློབ་པའི་ལྔ་ཕྲུགས་དང་། ཕུན་ཚོགས་འོག་མའི་ལྔ་ཕྲུགས་གཉིས་ལ་ཟློས་སྐྱོན་
ཡོད་པར་ཐལ། མི་སློབ་པའི་རྣམ་གྲོལ་ལམ་ཡིན་ན། མི་སློབ་པའི་རྣམ་གྲོལ་
ལམ་ཕུན་སུམ་ཚོགས་པ་ཡིན་དགོས་པའི་ཕྱིར་ཏེ། ཉན་ཐོས་དགྲ་བཅོམ་པ་མི་
485



སློབ་པ་མ་ཡིན་པའི་ཕྱིར། རྟགས་ཁས། གཞན་ཡང་། མདོ་ལས། གང་ཟག་
གཅིག་མ་གཏོགས་པ་ནི་འདི་ལྟ་སྟེ། སློབ་པ་རྒྱུན་དུ་ཞུགས་པ་ཀུན་དགའ་བོའོ།།
ཞེས་པ་མི་འཐད་པར་ཐལ། མདོའི་གླེང་གཞིའི་འཁོར་གྱི་གདུལ་བྱར་གྱུར་བའི་
མི་སློབ་པ་མེད་པའི་ཕྱིར་ཏེ། མི་སློབ་པ་ཡིན་ན་སངས་རྒྱས་འཕགས་པ་ཡིན་དགོས་
པའི་ཕྱིར།
རང་ལུགས་ལ་མཐར་ཐུག་ཐེག་པ་དང་འཁོར་བ་ལ་
མཐའ་ཡོད་མེད་སོགས་བཤད་པ།
11
གཉིས་པ་རང་ལུགས་བཞག་པ་ལ། མཐར་ཐུག་ཐེག་པ་གཅིག་ཏུ་གྲུབ་པ་དང་།
མཐར་ཐུག་ཐེག་པ་གསུམ་དུ་གྲུབ་པར་འདོད་པའི་ལུགས་བཤད་པ་དང་། འཁོར་
བ་ལ་མཐའ་ཡོད་མེད་དཔྱད་པ་དང་། ཉན་རང་དགྲ་བཅོམ་པ་རྣམས་ཐེག་ཆེན་
ལམ་དུ་འཇུག་པ་ན་ལམ་གང་ནས་འཇུག་དཔྱད་པ་དང་བཞི་ལས། དང་པོ་ནི།
མཐར་ཐུག་ཐེག་པ་གཅིག་ཏུ་གྲུབ་པ་ཡིན་པའི་ཕྱིར་ཏེ། དེ་ལྟར་ལུང་གིས་ཀྱང་
འགྲུབ། རིགས་པས་ཀྱང་འགྲུབ་པའི་ཕྱིར། དང་པོ་གྲུབ་སྟེ། དམ་ཆོས་པད་
དཀར་དང་། ལང་ཀར་གཤེགས་པའི་མདོ་དང་། འཕགས་པ་དཔལ་ཕྲེང་གི་
མདོ་དང་། བདེན་པ་པོའི་ལེའུ་སོགས་ལས་བཤད་པའི་ཕྱིར། རྟགས་གྲུབ་སྟེ།
དམ་ཆོས་པད་དཀར་ལས། དྲང་སོང་ཆེན་པོས་ཐེག་པ་གསུམ་བསྟན་པ། །རྣམ་
486



-
-
-
-
འདྲེན་རྣམས་ཀྱི་ཐབས་ལ་མཁས་པ་སྟེ། །ཐེག་པ་གཅིག་སྟེ་གཉིས་སུ་ཡོད་མ་
ཡིན། །དཀྲི་བའི་དོན་དུ་ཐེག་པ་གསུམ་བསྟན་ཏོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། སེམས་ཅན་ཐམས་ཅད་སངས་རྒྱས་རུང་ཡིན་པའི་ཕྱིར་ཏེ།
སེམས་ཅན་ཐམས་ཅད་ཀྱི་རྒྱུད་ཀྱི་སྒྲིབ་པ་དེ་གཉེན་པོས་འབྲལ་རུང་ཡིན་པའི་ཕྱིར་
ཏེ༑ སེམས་ཅན་ཐམས་ཅད་ཀྱི་རྒྱུད་ཀྱི་བདེན་འཛིན་དེ་སེམས་རྒྱུད་ལ་འབྲལ་
རུང་གློ་བུར་བ་ཡིན་པའི་ཕྱིར་ཏེ། སེམས་ཅན་གྱི་སེམས་བདེན་སྟོང་གང་ཞིག
བདེན་སྟོང་ལ་ངོ་བོ་མི་འདྲ་བའི་ཁྱད་པར་མེད་པའི་ཕྱིར། གཉིས་པ་ནི་རྣམ་རིག་
པ་ན་རེ། མཐར་ཐུག་ཐེག་པ་གསུམ་དུ་གྲུབ་པར་ལུང་གིས་འགྲུབ་པ་ཡིན་ཏེ། མདོ་
སྡེ་དགོངས་འགྲེལ་ལས་དེ་ལྟར་བཤད་པའི་ཕྱིར། མཐར་ཐུག་ཐེག་པ་གསུམ་
དུ་གྲུབ་པར་རིགས་པས་གྲུབ་སྟེ། སེམས་ཅན་གྱི་རྒྱུད་ཀྱི་ཐེག་པ་སོ་སོའི་ལམ་
དུ་དཀྲི་བར་རུང་བའི་ཟག་མེད་ཡེ་ཤེས་ཀྱི་ས་བོན་དེ་དོན་དམ་པར་རིགས་སོ་སོར་
ངེས་པ་ཡིན་པའི་ཕྱིར་ཏེ། གཞན་དབང་དང་ཡོངས་གྲུབ་གཉིས་བདེན་པར་གྲུབ་
པ་ཡིན་པའི་ཕྱིར། ཐེག་པ་གཅིག་ཏུ་གྲུབ་པར་སྟོན་པའི་མདོ་དེ། དྲང་དོན་དགོངས་
པ་ཅན་གྱི་མདོ་ཡིན་པའི་ཕྱིར་ཏེ། དེ་ལ་དགོངས་གཞི། དགོས་པ། དངོས་ལ་
གནོད་བྱེད་དང་གསུམ་ཡོད་པའི་ཕྱིར། དང་པོ་ཡོད་དེ། ཐེག་པ་གསུམ་གྱི་ཆོས་
དབྱིངས་ནམ་མཁའ་ལྟར་ངོ་བོ་ཐ་མི་དད་པ་སོགས་དགོངས་གཞི་བདུན་ལ་དགོངས་
ནས་གསུངས་པའི་ཕྱིར། གཉིས་པ་ཡོད་དེ། ཉན་ཐོས་སུ་རིགས་མ་ངེས་པ་རྣམས།
ཐེག་ཆེན་ལམ་དུ་ཁ་དྲངས་པ་དང་། ཐེག་ཆེན་དུ་རིགས་ངེས་པ་རྣམས་ཐེག་པ་
48?



--
-
གཞན་དུ་མི་ལྟུང་བར་རྗེས་སུ་བཟུང་བའི་ཆེད་ཡིན་པའི་ཕྱིར། གསུམ་པ་ཡོད་
དེ་གཞན་དབང་ཡོངས་གྲུབ་གཉིས་བདེན་པར་གྲུབ་པ་ཡིན་པའི་ཕྱིར། ཞེས་ཟེར།
གསུམ་པ་ནི། འཁོར་བ་ལ་ཐོག་མའི་མཐའ་མེད་ཀྱང་། དེ་ལ་ཕྱི་མའི་མཐའ་
ཡོད་པ་ཡིན་པའི་ཕྱིར་ཏེ། འགྲེལ་ཆེན་ལས། གང་གཉེན་པའི་ཕྱོགས་དང་ཕྲད་
པ་ན། འགྲིབ་པའི་ཆོས་ཅན་དུ་སྣང་བ་དེ་ནི། གཉེན་པོའི་ཕྱོགས་ཤིན་ཏུ་འཕེལ་
བ་ན། ཤིན་ཏུ་འགྲིབ་པར་འགྱུར་བ་སྲིད་པ་ཡིན་པའི་ཕྱིར་ཏེ། དཔེར་ན། གསེར་
གྱི་དྲི་མ་ལ་སོགས་པ་བཞིན་ནོ། །འཁོར་བ་ན་ཡང་བདག་མེད་པའི་མཚན་ཉིད་
ཀྱི་གཉེན་པོའི་ཕྱོགས་མངོན་དུ་གྱུར་བ་ན། འགྲིབ་པའི་ཆོས་ཅན་ཡིན་ནོ། །ཞེས་
བྱའི་རང་བཞིན་གྱི་གཏན་ཚིགས་ཀྱིས་འཁོར་བ་རྒྱུན་འཆད་པ་ཡིན་ནོ། །ཞེས་
གསུངས་པའི་ཕྱིར། བཞི་བ་ནི། ཉན་ཐོས་དགྲ་བཅོམ་པ་རྣམས་ཐེག་ཆེན་ལམ་
དུ་འཇུག་པ་ན། དང་པོར་ཐེག་ཆེན་གྱི་ཚོགས་ལམ་ནས་འཇུག་པ་ཡིན་ཏེ། སངས་
རྒྱས་པ་ལ་ཐེག་ཆེན་ཚོགས་སྦྱོར་གྱི་གནས་སྐབས་སུ་གྲངས་མེད་གཅིག མ་
དག་ས་བདུན་གྱི་གནས་སྐབས་སུ་གྲངས་མེད་གཅིག དག་པ་ས་གསུམ་གྱི་
གནས་སྐབས་སུ་གྲངས་མེད་གཅིག་སྟེ། གྲངས་མེད་གསུམ་གྱི་ཚོགས་གསག་
དགོས་པ་ཡིན་པའི་ཕྱིར། གསུམ་བརྩོད་པ་སྤོང་བ་ལ་ཁོ་ན་རེ། སེམས་ཅན་
ཐམས་ཅད་ཀྱི་རྒྱུད་ལ་སྒྲིབ་པ་ཡོད་པར་ཐལ། སེམས་ཅན་ཐམས་ཅད་ཀྱི་རྒྱུད་
ཀྱི་སྒྲིབ་པ་དེ་གཉེན་པོས་སྤོང་རུང་ཡིན་པའི་ཕྱིར། འདོད་ན། བྱང་སེམས་རྒྱུན་
མཐའ་བའི་རྒྱུད་ལ་སྒྲིབ་པ་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། འོ་
488



ན༑ ལྷག་མེད་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་ལ་སྡུག་
བསྔལ་ཡོད་པར་ཐལ། སེམས་ཅན་ཐམས་ཅད་ཀྱི་རྒྱུད་ལ་སྡུག་བསྔལ་ཡོད་པའི་
ཕྱིར། དེར་ཐལ། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་པོ་དེ། སེམས་
ཅན་ཐམས་ཅད་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་ཡིན་པའི་ཕྱིར།
བྱས་པ་ལ་ཁོ་ན་རེ། མཐར་ཐུག་ཐེག་པ་གསུམ་དུ་མ་གྲུབ་པར་ཐལ། མཐར་
ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་དེ། དྲང་དོན་དགོངས་པ་ཅན་གྱི་
མདོ་ཡིན་པའི་ཕྱིར། འདོད་མི་ནུས་ཏེ། མཐར་ཐུག་ཐེག་པ་དུ་མ་གྲུབ་པའི་ཕྱིར་
ཏེ༑ མཐར་ཐུག་གི་ཐེག་པ་དུ་མ་གྲུབ་པའི་ཕྱིར་ན་མ་ཁྱབ། མ་གྲུབ་ན་དེར་ཐལ།
རྣམ་མཁྱེན་དུ་མ་གྲུབ་པ་གང་ཞིག རྣམ་མཁྱེན་ཡིན་ན་མཐར་ཐུག་གི་ཐེག་
པ་ཡིན་དགོས་པའི་ཕྱིར། ཡང་ཁོ་ན་རེ། མཐར་ཐུག་ཐེག་པ་དུ་མ་གྲུབ་པར་
ཐལ། མཐར་ཐུག་ཐེག་ཆེན་གྱི་ཐེག་པ་དུ་མ་གྲུབ་པའི་ཕྱིར་ན་མ་ཁྱབ་སྟེ། སློབ་
ལམ་ན་མཁྱེན་གསུམ་ཡོད་པར་ཐལ། དེ་ན་ཉན་ཐོས་ཀྱི་མཁྱེན་པ་རང་རྒྱལ་ཀྱི་
མཁྱེན་པ། བྱང་སེམས་ཀྱི་མཁྱེན་པ་གསུམ་ཡོད་པའི་ཕྱིར། ཁྱབ་པ་ཁས། །
བྱང་འཕགས་འཁོར་བར་སྐྱེ་བ་ལེན་པའི་རྒྱུ་ལ་དཔྱད་པ།
བྱང་ཆུབ་སེམས་དཔའ་འཁོར་བ་ཇི་སྲིད་བར་འགྲོ་བའི་དོན་བྱེད་པ་ཉིད་ཀྱི། ཞེས་
སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས་ལས། དམན་ལམ་
489



སྔོན་དུ་མ་སོང་བའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་
དེ༑ ཉན་ཐོས་ཀྱི་ལམ་ལས་རང་བཞིན་གྱི་སྒོ་ནས་ཁྱད་པར་དུ་འཕགས་པ་ཡིན་
ཏེ༑ ཁྱོད་རང་རྒྱུད་ཀྱི་འདོད་པའི་ཟག་པ་དང་སྲིད་པའི་ཟག་པ་གཞན་དོན་བྱེད་
པའི་ཡན་ལག་དུ་བསྒྱུར་བ་ལ་མཁས་པའི་རྒྱལ་སྲས་འཕགས་པ་ཡིན་པའི་ཕྱིར།
བྱས་པ་ལ་ཁོ་ན་རེ། དེའི་རྒྱུད་ལ་འདོད་པའི་སས་བསྡུས་ཀྱི་འདོད་ཆགས་ཡོད་
པར་ཐལ་ལོ། །འདོད་མི་ནུས་ཏེ། དེ་འདོད་པ་ལ་འདོད་ཆགས་དང་བྲལ་བའི་
གང་ཟག་ཡིན་པའི་ཕྱིར་ཏེ། བསམ་གཏན་གྱི་དངོས་གཞི་སྙོམས་འཇུག་ཐོབ་ལ་
མ་ཉམས་པའི་གང་ཟག་ཡིན་པའི་ཕྱིར་ཟེར་ན་མ་ཁྱབ། གཉིས་པ་ལ་ཁ་ཅིག བྱང་
སེམས་འཕགས་པའི་རྒྱུད་ཀྱི་སྙིང་རྗེ་དང་སྨོན་ལམ་རྣམས་སྐབས་འདིར་བསྟན་
པའི་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་ཉོན་མོངས་ཡིན་
ཟེ ར་ན། དེ་ཆོས་ཅན། ཉན་ཐོས་སློབ་པའི་འཕགས་པས་སྤང་བྱའི་གཙོ་བོར་
བྱས་ནས་སྤོང་བའི་ཉོན་མོངས་ཡིན་པར་ཐལ། འདོད་པའི་ཕྱིར། དེ་ལ་ཁྱབ་
པ་ཡོད་དེ། ཉན་ཐོས་སློབ་པ་འཕགས་པས་སྐབས་འདིའི་ཉོན་མོངས་སྤང་བྱའི་
གཙོ་བོར་བྱས་ནས་སྤོང་། བྱང་སེམས་འཕགས་པས་སྐབས་འདིར་བསྟན་པའི་
ཉོན་མོངས་སྤང་བྱའི་གཙོ་བོར་བྱས་ནས་མི་སྤོང་བའི་རྒྱུ་མཚན་གྱིས་བྱང་སེམས་
འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་ལམ་ཤེས་དེ་ཉན་ཐོས་ཀྱི་ལམ་
ལས་རང་བཞིན་གྱིས་ཁྱད་པར་དུ་འཕགས་པ་ཡིན་པའི་ཕྱིར། མ་གྲུབ་ན། དེར་
ཐལ། ཉི་ཁྲི་སྣང་བ་ལས། རང་བཞིན་ནི་ཇི་ལྟར་ཉན་ཐོས་ལ་སོགས་པའི་ལམ་
490



རྣམས་ཀྱི་འབྲས་བུ་དང་། ལམ་གྱི་རྟོགས་པ་སོ་སོར་ངེས་པ་དེ་ལྟར་བྱང་ཆུབ་
སེམས་དཔའི་ལམ་ཤེས་པ་ཉིད་ནི་མ་ཡིན་ཏེ། ཉོན་མོངས་པ་རྣམ་པ་ཐམས་ཅད་
དུ་སྤོང་བ་མ་ཡིན་པའི་ཕྱིར། ཞེས་རང་གི་ངོ་བོ་ཁྱད་པར་དུ་འཕགས་པ་གང་
གསུངས་པ་ཡིན་ནོ། །ཞེས་གསུངས་པའི་ཕྱིར། མཁས་པ་ཁ་ཅིག སྲིད་པའི་
སྐྱེ་བ་དེ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་
བསྟན་གྱི་ཉོན་མོངས་ཡིན་ཟེར་ན། བྱང་སེམས་འཕགས་པས་ཆེད་དུ་གཉེར་ནས་
མི་སྤོང་རྒྱུའི་ཉོན་མོངས་དེ་ཉོན་མོངས་མཚན་ཉིད་པ་མ་ཡིན་པར་ཐལ། སྲིད་
པའི་སྐྱེ་བ་དེ་དེ་ཡིན་པའི་ཕྱིར། འདོད་ན། ཉན་ཐོས་སློབ་པ་འཕགས་པས་སྤང་
བྱའི་གཙོ་བོར་བྱས་ནས་སྤོང་བའི་ཉོན་མོངས་དེ་ཉོན་མོངས་མཚན་ཉིད་པ་མ་ཡིན་
པར་ཐལ། འདོད་པའི་ཕྱིར། ཁྱབ་སྟེ། ཉན་ཐོས་སློབ་པ་འཕགས་པས་སྐབས་
འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་སྤོང་། བྱང་སེམས་
འཕགས་པས་སྐབས་འདིར་བསྟན་གྱི་ཉོན་མོངས་སྤང་བྱའི་གཙོ་བོར་བྱས་ནས་
མི་སྤོང་བའི་ཁྱད་པར་འཐད་པའི་ཕྱིར། རོང་ཊིཀ་པ་ན་རེ། བག་ལ་ཉལ་གྱི་
ཉོན་སྒྲིབ་དེ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་
འདིར་བསྟན་གྱི་ཉོན་མོངས་ཡིན། མ་རིག་བག་ཆགས་ཀྱི་ས་དེ་བག་ལ་ཉལ་གྱི་
ཉོན་སྒྲིབ་ཡིན་ཟེར་ན། མ་རིག་བག་ཆགས་ཀྱི་ས་དེ། བྱང་སེམས་འཕགས་
པས་སྤང་བྱའི་གཙོ་བོར་བྱས་ནས་མི་སྤོང་བར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་ན། བྱང་སེམས་འཕགས་པ་ཆོས་ཅན། ཁྱོད་ཀྱི་མ་རིག་
491



བག་ཆགས་ཀྱི་ས་སྤང་བྱའི་གཙོ་བོར་བྱས་ནས་སྤོང་བར་ཐལ། ཁྱོད་ཀྱིས་ཤེས་
སྒྲིབ་སྤང་བྱའི་གཙོ་བོར་བྱས་ནས་སྤོང་བའི་ཕྱིར། གཞན་ཡང་། དེ་ཆོས་ཅན།
ཉན་ཐོས་སློབ་པ་འཕགས་པས་སྤང་བྱའི་གཙོ་བོར་གྱུར་བའི་ཉོན་མོངས་ཡིན་པར་
ཐལ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་
བསྟན་གྱི་ཉོན་མོངས་ཡིན་པའི་ཕྱིར། འདོད་ན། ཉན་ཐོས་སློབ་པ་འཕགས་
པས་དེ་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་པའི་ཕྱིར། འདོད་
ན༔ ཉན་ཐོས་སློབ་པ་འཕགས་པས་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་
བར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་ཤེས་སྒྲིབ་
སྤང་བྱའི་གཙོ་བོར་བྱས་ནས་མི་སྤོང་བར་ཐལ། ཁྱོད་ཐེག་དམན་གྱི་གང་ཟག་
ཡིན་པའི་ཕྱིར། གཞན་ཡང་། དེ་ཆོས་ཅན། ཉན་ཐོས་སློབ་པ་འཕགས་པས་
སྤང་བྱའི་གཙོ་བོར་བྱས་ནས་སྤོང་བའི་ཉོན་མོངས་ཡིན་པར་ཐལ། བྱང་སེམས་
འཕགས་པས་ཆེད་དུ་གཉེར་ནས་མི་སྤོང་རྒྱུའི་སྐབས་འདིར་བསྟན་གྱི་ཉོན་མོངས་
ཡིན་པའི་ཕྱིར། འདོད་ན། ཉན་ཐོས་སློབ་པ་འཕགས་པས་དེ་སྤང་བྱའི་གཙོ་
བོར་བྱས་ནས་སྤོང་བར་ཐལ། འདོད་པའི་ཕྱིར། འདོད་ན། ཉན་ཐོས་སློབ་པ་
འཕགས་པས་ཤེས་སྒྲིབ་སྤང་བྱའི་གཙོ་བོར་བྱས་ནས་སྤོང་བར་ཐལ། འདོད་
པའི་ཕྱིར། རྣམ་བཤད་ཀྱི་རྗེས་འབྲང་ཁ་ཅིག ཉོན་མོངས་པའི་བག་ཆགས་
དེ་བག་ལ་ཉལ་ཀྱི་ཉོན་སྒྲིབ་ཡིན་ཟེར་ན། དེ་ཆོས་ཅན། ཉོན་སྒྲིབ་ཡིན་པར་
ཐལ། འདོད་པའི་ཕྱིར། འདོད་ན། དེ་ཆོས་ཅན། ཉན་ཐོས་དགྲ་བཅོམ་པས་
492



ཁྱོད་སྤངས་པར་ཐལ། འདོད་པའི་ཕྱིར། འདོད་ན། དེས་ཤེས་སྒྲིབ་སྤངས་
བར་ཐལ། འདོད་པའི་ཕྱིར། ཡང་ཁ་ཅིག བྱང་སེམས་འཕགས་པ་འཁོར་
བར་སྐྱེ་བ་ལེན་པའི་རྒྱུར་གྱུར་བའི་ཉོན་མོངས་ཡོད་ཟེར་ན། འོ་ན། ལས་ཉོན་
གྱི་དབང་གིས་འཁོར་བ་སྐྱེ་བ་ལེན་པའི་བྱང་སེམས་འཕགས་པ་ཡོད་པར་ཐལ།
ཁྱོད་ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། རྒྱུད་བླ་མ་ལས། འཕགས་
པས་ན་དང་རྒ་བ་དང་། །འཆི་བའི་སྡུག་བསྔལ་རྩད་ནས་སྤངས། །ལས་དང་
ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཅེས་བཤད་པའི་ཕྱིར།
ཁོ་ན་རེ། བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱུར་གྱུར་བའི་ཉོན་
མོངས་ཡོད་པར་ཐལ། དེར་གྱུར་བའི་ཉོན་སྒྲིབ་ཡོད་པའི་ཕྱིར་ཏེ། དེར་གྱུར་
བའི་ཤེས་སྒྲིབ་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། བྱང་སེམས་
འཕགས་པ་དེ་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་འཁོར་
བར་སྐྱེ་བ་ལེན་པའི་ཕྱིར་ཞེས་ཟེར། དེས་ན་ཁ་ཅིག བྱང་སེམས་འཕགས་
པ་འཁོར་བར་སྐྱེ་བ་ལེན་པའི་རྒྱུར་གྱུར་བའི་ཉོན་མོངས་ཡོད་ཀྱང་། དེས་ལས་
ཉོན་གྱི་དབང་གིས་འཁོར་བར་སྐྱེ་བ་མི་ལེན་ནོ། །ཟེར་ན། དེ་མི་འཐད་པར་
ཐལ། བྱང་སེམས་འཕགས་པས་ལས་ཉོན་གྱི་དབང་གིས་འཁོར་བར་སྐྱེ་བ་ལེན་
པའི་ཕྱིར་ཏེ། དེ་ཉོན་སྒྲིབ་ཀྱི་དབང་གིས་འཁོར་བར་སྐྱེ་བ་ལེན་པའི་ཕྱིར་ཏེ། དེས་
ཤེས་སྒྲིབ་ཀྱི་དབང་གིས་འཁོར་བར་སྐྱེ་བ་ལེན་པའི་ཕྱིར། ཁྱབ་པ་སོང་། མ་
གྲུབ་ན་དེར་ཐལ། དེས་མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་ལ་



བརྟེན་ནས་འཁོར་བར་སྐྱེ་བ་ལེན་པའི་ཕྱིར། རྟགས་ཁྱབ་རྣམས་རིམ་པ་བཞིན་
དུ་སོང་། དེས་ན། བྱང་སེམས་འཕགས་པ་ལས་ཉོན་གྱི་དབང་གིས་འཁོར་བར་
སྐྱེ་བ་མི་ལེན། བྱས་པ་ལ་ཁོ་ན་རེ། ལས་ཉོན་གྱི་དབང་གིས་བྱུང་བའི་བྱང་སེམས་
འཕགས་པའི་སྐྱེ་བ་མེད་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར་ན་མ་
ཁྱབ། འདོད་ན། དེ་ཡོད་པར་ཐལ། བྱང་སེམས་སྦྱོར་ལམ་པས་ཚེ་དེ་ལ་ཐེག་
ཆེན་གྱི་མཐོང་ལམ་ཐོབ་པའི་བྱང་སེམས་མཐོང་ལམ་པའི་སྐྱེ་བ་དེ། དེ་ཡིན་པའི་
ཕྱིར་ཏེ། བྱངསེམས་སྦྱོར་ལམ་པའི་སྐྱེ་བ་དེ་ལས་ཉོན་གྱི་དབང་གིས་བྱུང་བའི་
སྐྱེ་བ་ཡིན་པ་གང་ཞིག བྱང་སེམས་སྦྱོར་ལམ་པ་ཚེ་དེ་ལ་ཐེག་ཆེན་གྱི་མཐོང་
ལམ་ཐོབ་པའི་བྱང་སེམས་མཐོང་ལམ་པའི་སྐྱེ་བ་དེ་གཉིས་པོ་ལུས་རྟེན་གཅིག་
གིས་བསྡུས་པའི་སྐྱེ་བ་ཡིན་པའི་ཕྱིར། ཁོ་ན་རེ། ལས་དབང་གིས་འཁོར་བར་
སྐྱེ་བ་ལེན་པའི་བྱང་སེམས་འཕགས་པ་ཡོད་པར་ཐལ། བྱང་སེམས་འཕགས་
པ་འཁོར་བར་སྐྱེ་བ་ལེན་པའི་རྒྱུར་གྱུར་བའི་ལས་ཡོད་པའི་ཕྱིར་ན་མ་ཁྱབ། བྱས་
པ་ལ་ཁོ་ན་རེ། དེ་འཁོར་བར་སྐྱེ་བ་ལེན་པའི་རྒྱུར་གྱུར་བའི་ཉོན་མོངས་ཡོད་
ན༑ དེ་ཉོན་མོངས་ཀྱི་དབང་གིས་འཁོར་བར་སྐྱེ་བ་ལེན་པས་ཁྱབ་པའི་ཕྱིར་ན་
མ་ཁྱབ། ཁོ་ན་རེ། ལས་དབང་གིས་འཁོར་བར་སྐྱེ་བ་ལེན་པའི་བྱང་སེམས་
འཕགས་པ་ཡོད་པར་ཐལ། ཟག་མེད་ཀྱི་ལས་དབང་གིས་འཁོར་བར་སྐྱེ་བ་ལེན་
པའི་བྱང་སེམས་འཕགས་པ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ།
བྱང་སེམས་འཕགས་པ་དེ་མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་
494



ལ་བརྟེན་ནས་འཁོར་བར་སྐྱེ་བ་ལེན་པའི་ཕྱིར། མ་ཁྱབ་མཚམས་ལ། རྟོག་པ་
སྤང་བྱའི་གཙོ་བོར་བྱས་ནས་སྤོང་བའི་བྱང་སེམས་འཕགས་པ་ཡོད་པར་ཐལ།
བདེན་འཛིན་རྟོག་པ་སྤང་བྱའི་གཙོ་བོར་བྱས་ནས་སྤོང་བའི་བྱང་སེམས་འཕགས་
པ་ཡོད་པའི་ཕྱིར། ཁྱབ་པ་འགྲིག འདོད་ན། རྟོག་པ་སྤང་བྱ་ཡིན་པར་ཐལ།
འདོད་པའི་ཕྱིར། འདོད་ན། དེ་ཡིན་ན་སྤང་བྱ་ཡིན་དགོས་པར་ཐལ་ལོ། །འདོད་
ན་བྱང་སེམས་འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། སློབ་པའི་རྒྱུད་ཀྱི་ཀུན་རྫོབ་སེམས་
བསྐྱེད་ཡིན་པའི་ཕྱིར། རང་ལུགས་ལ་འདོད་པའི་སས་བསྡུས་ཀྱི་འདོད་ཆགས་
དང༌། གཟུགས་ཀྱི་སས་བསྡུས་ཀྱི་འདོད་ཆགས་གཉིས་པོ་བྱང་སེམས་འཕགས་
པས་ཆེད་དུ་གཉེར་ནས་མི་སྤོང་རྒྱུའི་ཉོན་མོངས་ཡིན་ཏེ། བག་ལ་ཉལ་ཀུན་འཇོམས་
པ་དང་། །ཞེས་པའི་ཐད་ཀྱི། འགྲེལ་ཆེན་ལས། མ་རིག་པ་དང་། ལྟ་བས་
བསྡུས་པའི་བག་ལ་ཉལ་སྤོང་གི། འདོད་པ་དང་། སྲིད་པའི་ཟག་པ་ནི་མ་ཡིན་
ཏེ༑ བསམ་བཞིན་དུ་འཁོར་བར་སྐྱེ་བ་ལེན་པའི་ཕྱིར། ཞེས་བཤད་པའི་ཕྱིར།
བྱས་པ་ལ་ཁོ་ན་རེ། འདོད་པའི་སས་བསྡུས་ཀྱི་འདོད་ཆགས་དང་མཚུངས་ལྡན་
དུ་བྱུང་བའི་མ་རིག་པ་དེ། བྱང་སེམས་འཕགས་པས་ཆེད་དུ་གཉེར་ནས་མི་སྤོང་
རྒྱུའི་སྐབས་འདིར་བསྟན་གྱི་ཉོན་མོངས་ཡིན་པར་ཐལ། ཁྱོད་ཀྱི་དམ་བཅའ་འཐད་
པའི་ཕྱིར། འདོད་ན། མ་རིག་པ་དང་ལྟ་བས་བསྡུས་པའི་བག་ལ་ཉལ་སྤོང་གི་
ཞེས་པ་དེ་མི་འཐད་པར་ཐལ། འདོད་པའི་ཕྱིར་ན་མ་ཁྱབ། ལུང་དེའི་དོན། བདེན་
495



འཛིན་གྱི་མ་རིག་པ་དང་། འཇིག་ལྟའི་བག་ལ་ཉལ་གཉིས་པོ་དེ། བྱང་སེམས་
འཕགས་པས་ཆེད་དུ་གཉེར་ནས་སྤོང་། ཞེས་པའི་དོན་ཡིན་པའི་ཕྱིར།
ཉན་ཐོས་ཀྱི་ལམ་ཤེས་པའི་ལམ་ཤེས་བཤད་པ།
ལམ་ཤེས་ཉིད་ཀྱི་ཚུལ་ལ་ནི། །ཞེས་པའི་སྐབས་སུ། སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། བྱང་སེམས་འཕགས་པས་སེམས་བསྐྱེད་
བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་ཉན་ཐོས་ཀྱི་
ལམ་ཤེས་པའི་ལམ་ཤེས་སྒོམ་པ་ལ་ཆོས་ཅན། དགོས་པ་ཡོད་དེ། གདུལ་བྱ་
ཉན་ཐོས་ཀྱི་རིགས་ཅན་རྗེས་སུ་བཟུང་བར་བྱ་བའི་ཆེད་ཡིན་པའི་ཕྱིར། གཉིས་
པ་ལ་གསུམ་ལས། དང་པོ་ལ་ཁ་ཅིག ཐེག་ཆེན་གྱི་རྣལ་འབྱོར་མངོན་སུམ་
ཡིན་པ་གང་ཞིག ཉན་ཐོས་ཀྱི་རྟོགས་རིགས་སུ་གནས་པ་དེ། ཉན་ཐོས་ཀྱི་
ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། བྱང་སེམས་འཕགས་པའི་རྒྱུད་
ཀྱི་གང་ཟག་གི་བདག་མེད་དོན་སྤྱིའི་ཚུལ་དུ་རྟོགས་པའི་བློ་ཆོས་ཅན། ཟུར་དང་
པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། ལམ་ཤེས་གང་ཞིག
གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་
མངོན་རྟོགས་ཀྱི་རིགས་སུ་གནས་པ་ཡིན་པའི་ཕྱིར། རྟགས་གཉིས་པ་གྲུབ་སྟེ།
ཆོས་ཅན་དེའི་ཕྱིར་ཏེ། དེ་ཡོད་པའི་ཕྱིར་ཏེ། བྱང་སེམས་འཕགས་པའི་རྒྱུད་
496



ལ་གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་
ལ་གཉིས་སྟོང་རྟོགས་པའི་ཟག་བཅས་སྒོམ་ལམ་ཡོད་པའི་ཕྱིར། རྟགས་གྲུབ་
སྟེ༑ འགྲེལ་ཆེན་ལས། དེ་དག་གི་ཤེས་བྱའི་སྒྲིབ་པའི་གཉེན་པོ་ཉིད་དུ་སྒོམ་
པའི་ལམ་ཟག་པ་དང་བཅས་པ་དང་ཟག་པ་མེད་པ་གཉིས་ཡིན་པས། ལམ་རྣམ་
པ་གསུམ་མོ། །ཞེས་གསུངས་པའི་ཕྱིར། རྩ་བར་འདོད་ན། དེ་ཆོས་ཅན། རྣལ་
འབྱོར་མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་
པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག ཁྱད་ཆོས་གསུམ་གྱིས་
ཟིན་པའི་སྒོ་ནས། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
ཡིན་པ་གང་ཞིག གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་
དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པ་དེ། ཉན་ཐོས་ཀྱི་ལམ་
ཤེས་པའི་ལམ་ཤེས་ཀྱི་མཚན་ཉིད། ཟེར་ན། བྱང་སེམས་འཕགས་པའི་རྒྱུད་
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་བློ་ཆོས་ཅན། མཚན་ཉིད་
ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། འདོད་ན། ཉན་ཐོས་མཐོང་
ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་
དེ་ཡིན་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་
ཆད་མེད་ལམ་དེ་ཡིན་པར་ཐལ། འདོད་པའི་ཕྱིར། འདོད་ན། མི་རྟག་པ་དེ་
ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་ཡུལ་ཡིན་པར་ཐལ། འདོད་
པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་
497



ཡུལ་དུ་གྱུར་བའི་དངོས་པོ་ཡོད་པར་ཐལ། འདོད་པའི་ཕྱིར། འདོད་མི་ནུས་
ཏེ༑ དེ་བར་ཆད་མེད་ལམ་ཡིན་པའི་ཕྱིར། ཁ་ཅིག ཉན་ཐོས་ཀྱི་རྟོགས་
རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། ཉན་ཐོས་ཀྱི་ལམ་
ཤེས་པའི་ལམ་ཤེས་ཀྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག ཉོན་
སྒྲིབ་སྤངས་པའི་སྤངས་པ་དོན་གཉེར་གྱི་ཐེག་ཆེན་གྱི་མཐོང་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། ཉན་
ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
མི་ནུས་ཏེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པའི་ཕྱིར། ཟེར་ན།
རང་ལུགས་ལ་འདིར་མ་ཁྱབ། མ་གྲུབ་ན། དེར་ཐལ། བྱང་སེམས་འཕགས་
པའི་རྒྱུད་ཀྱི་ཐར་བ་དོན་གཉེར་གྱི་བློ་དེ། ཉན་ཐོས་ཀྱི་ཐབས་ཀྱི་རྟོགས་རིགས་
སུ་གནས་པ་ཡིན་པའི་ཕྱིར། ཉན་ཐོས་མཐོང་ལམ་པའི་རྒྱུད་ཀྱི་ཐར་བ་དོན་གཉེར་
གྱི་བློ་དེ། ཉན་ཐོས་ཀྱི་ཐབས་ཡིན་པའི་ཕྱིར། ཞེས་བཀག་ནས། ཁོ་རང་གི་
ལུགས་ལ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་
འཕགས་རྒྱུད་ཀྱི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་
ཉིད། རང་རྒྱལ་གྱི་ཤེས་རབ་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་
རྒྱུད་ཀྱི་མཁྱེན་པ་དེ། རང་རྒྱལ་གྱི་དེའི་མཚན་ཉིད། བྱང་སེམས་ཀྱི་ཤེས་རབ་
ཀྱི་རྟོགས་རིགས་སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་དེ། བྱང་
སེམས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཟེར་ན། ཐེག་དམན་གྱི་ཐབས་
498



ཡིན་ན། ཐེག་དམན་གྱི་ཤེས་རབ་མ་ཡིན་དགོས་པར་ཐལ། ཐེག་དམན་གྱི་
ཐབས་ཀྱི་རྟོགས་རིགས་སུ་གནས་ན། ཐེག་དམན་གྱི་ཤེས་རབ་ཀྱི་རྟོགས་རིགས་
སུ་མི་གནས་དགོས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་ཐབས་
ཡིན་ན། ཐེག་ཆེན་གྱི་ཤེས་རབ་མ་ཡིན་དགོས་པར་ཐལ། འདོད་པའི་ཕྱིར།
འདོད་ན། ཐེག་ཆེན་ཀུན་རྫོབ་སེམས་བསྐྱེད་ཀྱི་འཁོར་དུ་བྱུང་བའི་ཤེས་རབ་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཐེག་ཆེན་ཀུན་རྫོབ་སེམས་བསྐྱེད་དང་མཚུངས་ལྡན་རྣམ་པ་ལྔ་མཚུངས་ཡིན་པའི་
ཕྱིར་ཏེ། དེ་ཡོད་པའི་ཕྱིར། མ་གྲུབ་ན། ཐེག་ཆེན་ཀུན་རྫོབ་སེམས་བསྐྱེད་
ཆོས་ཅན། དེར་ཐལ། ཁྱོད་ཡིད་སྔོན་སོང་གི་གཙོ་སེམས་ཡིན་པའི་ཕྱིར། རྩ་
བར་འདོད་ན། དེ་ཆོས་ཅན། དེར་ཐལ། དེའི་འཁོར་དུ་བྱུང་བའི་ཤེས་རབ་
ཡིན་པའི་ཕྱིར། ཁ་ཅིག ཉན་ཐོས་ཀྱི་ལམ་ཤེས་པའི་ལམ་ཤེས་དང་རང་
རྒྱལ་གྱི་ལམ་ཤེས་པའི་ལམ་ཤེས་གཉིས་འགལ་ཟེར་ན། བྱང་སེམས་འཕགས་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན།
ཉན་ཐོས་ཀྱི་ལམ་ཤེས་པའི་ལམ་ཤེས་མ་ཡིན་པར་ཐལ། རང་རྒྱལ་གྱི་ལམ་ཤེས་
པའི་ལམ་ཤེས་ཡིན་པའི་ཕྱིར་ཏེ། ལམ་ཤེས་གང་ཞིག རང་རྒྱལ་གྱི་རྟོགས་
རིགས་སུ་གནས་པ་ཡིན་པའི་ཕྱིར། རྟགས་ཕྱི་མ་མ་གྲུབ་ན། དེར་ཐལ། གང་
ཟག་གི་བདག་མེད་དེ་རང་རྒྱལ་སློབ་པ་འཕགས་པའི་བསྒོམ་བྱའི་གཙོ་བོ་ཡིན་པའི་
ཕྱིར་ཏེ། གང་ཟག་གི་བདག་འཛིན་དེ་དེའི་སྤང་བྱའི་གཙོ་བོ་ཡིན་པའི་ཕྱིར་ཏེ།
བབས་



ཐར་བ་དེ་དེའི་ཐོབ་བྱའི་གཙོ་བོར་ཡིན་པའི་ཕྱིར། མ་གྲུབ་ན། རང་རྒྱལ་སློབ་
པ་འཕགས་པ་ཆོས་ཅན། ཐར་བ་དེ་ཁྱོད་ཀྱི་ཐོབ་བྱའི་གཙོ་བོར་ཡིན་པར་ཐལ།
ཁྱོད་ཐེག་དམན་སློབ་པ་འཕགས་པ་ཡིན་པའི་ཕྱིར། རྩ་བར་འདོད་མི་ནུས་ཏེ།
ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་གཞི་གཅིག་ཡོད་པའི་ཕྱིར། དེས་
ན་རང་ལུགས་ལ། བྱང་སེམས་ཀྱི་ལམ་ཤེས་པའི་ལམ་ཤེས་དང་། ཐེག་དམན་
གྱི་ལམ་ཤེས་པའི་ལམ་ཤེས་གཉིས་འགལ་ཀྱང་། ཉན་ཐོས་ཀྱི་ལམ་ཤེས་པའི་
ལམ་ཤེས་དང་། རང་རྒྱལ་གྱི་ལམ་ཤེས་པའི་ལམ་ཤེས་གཉིས་མི་འགལ། བྱས་
པ་ལ་ཁོ་ན་རེ། ཉན་ཐོས་ཀྱི་རྟོགས་རིགས་དང་བྱང་སེམས་ཀྱི་རྟོགས་རིགས་གཉིས་
འགལ་བར་ཐལ། འདོད་པའི་ཕྱིར། འདོད་ན། དེ་གཉིས་ཀྱི་བསྒོམ་བྱའི་གཙོ་
བོ་འགལ་བ་ཡིན་པར་ཐལ། འདོད་པའི་ཕྱིར། འདོད་ན། བདག་མེད་ཆོས་
ཅན། ཉན་ཐོས་སློབ་པ་འཕགས་པའི་བསྒོམ་བྱའི་གཙོ་བོ་མ་ཡིན་པར་ཐལ། བྱང་
སེམས་འཕགས་པའི་བསྒོམ་བྱའི་གཙོ་བོ་ཡིན་པའི་ཕྱིར་ཏེ། བྱང་སེམས་འཕགས་
པས་བདག་མེད་བསྒོམ་བྱའི་གཙོ་བོར་བྱེད་པ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཁྱོད་ཀྱིས་ཆོས་ཀྱི་བདག་མེད་བསྒོམ་བྱའི་གཙོ་བོར་
བྱེད་པ་ཡིན་པའི་ཕྱིར་ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་
ལམ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་
ཀྱིས་ཆོས་ཀྱི་བདག་མེད་མངོན་སུམ་དུ་རྟོགས་པ་ཡིན་པའི་ཕྱིར། ཁྱབ་པ་ཁས།
རྟགས་གྲུབ་སྟེ། སྟོང་ཉིད་མངོན་སུམ་དུ་རྟོགས་པ་ཡིན་པའི་ཕྱིར། འདོད་ན།
500



བདག་མེད་ཆོས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་
གཞལ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དོན་དམ་
བདེན་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཀུན་རྫོབ་བདེན་
པ་ཡིན་པའི་ཕྱིར་ཏེ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་གཞལ་
ཡིན་པའི་ཕྱིར་ཏེ། དེས་དེ་མངོན་སུམ་དུ་རྟོགས་པ་ཡིན་པའི་ཕྱིར། མ་གྲུབ་
ན༑ དེ་ཆོས་ཅན། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་
པའི་ཕྱིར། བྱས་པ་ལ་ཁོ་ན་རེ། ཉན་ཐོས་སློབ་པ་འཕགས་པ་དང་། བྱང་སེམས་
འཕགས་པ་གཉིས་ཀྱི་ཐོབ་བྱའི་གཙོ་བོ་འགལ་བར་ཐལ། འདོད་པའི་ཕྱིར། འདོད་
ན༑ བྱང་ཆུབ་གསུམ་པོ་གང་རུང་ཆོས་ཅན། ཉན་ཐོས་སློབ་པ་འཕགས་པའི་
ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་
བོ་ཡིན་པའི་ཕྱིར། དེར་ཐལ། བྱང་སེམས་འཕགས་པས་དེ་ཐོབ་བྱའི་གཙོ་བོར་
བྱེད་པའི་ཕྱིར། དེས་ཐེག་ཆེན་གྱི་བྱང་ཆུབ་ཐོབ་བྱའི་གཙོ་བོར་བྱེད་པའི་ཕྱིར་
ན་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། བདག་
མེད་གཉིས་པོ་གང་རུང་མངོན་སུམ་དུ་རྟོགས་པར་ཐལ། ཆོས་ཀྱི་བདག་མེད་
མངོན་སུམ་དུ་རྟོགས་པའི་ཕྱིར། ཁྱབ་པ་སོང་། འདོད་ན། དེ་གཉིས་པོ་གང་
རུང་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པར་
ཐལ་ལོ། །འདོད་ན། དེ་ཆོས་ཅན། དོན་དམ་བདེན་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཡང་དེ་ཉན་
501



ཐོས་ཀྱི་མཐོང་ལམ་བར་ཆད་མེད་ལམ་གྱི་དངོས་གཞལ་ཡིན་པར་ཐལ། དེས་
དེ་མངོན་སུམ་དུ་རྟོགས་པ་ཡིན་པའི་ཕྱིར། མ་གྲུབ་ན་དེ་ཆོས་ཅན། དེར་ཐལ།
གང་ཟག་གི་བདག་མེད་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། ཁོ་ན་
རེ༑ ཐར་བ་ཆོས་ཅན། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་མ་
ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར། མ་
གྲུབ་ན་དེར་ཐལ། བྱང་སེམས་འཕགས་པའི་ཐོབ་བྱའི་གཙོ་བོར་གྱུར་བའི་ཐར་
བ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། མི་གནས་པའི་མྱང་འདས་
དེ་དེ་ཡིན་པའི་ཕྱིར་ཏེ། དེའི་ཐོབ་བྱའི་གཙོ་བོ་ཡིན་པ་གང་ཞིག ཐར་བ་ཡིན་
པའི་ཕྱིར། མ་གྲུབ་ན་དེ་ཆོས་ཅན། དེར་ཐལ། ཁྱོད་ཐེག་ཆེན་སློབ་པ་འཕགས་
པ་ཡིན་པའི་ཕྱིར། མ་ཁྱབ་མཚམས་ལ། སྐབས་དང་པོས་ལམ་ཤེས་བསྟན་
བྱའི་གཙོ་བོར་བྱས་ནས་བསྟན་པར་ཐལ། དེའི་བསྟན་བྱའི་གཙོ་བོར་གྱུར་བའི་
ལམ་ཤེས་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། རྣམ་མཁྱེན་དེ་
དེ་ཡིན་པའི་ཕྱིར། མ་གྲུབ་ན། དེར་ཐལ། རྣམ་མཁྱེན་དེ་སྐབས་དང་པོའི་
བསྟན་བྱའི་གཙོ་བོ་གང་ཞིག ལམ་ཤེས་ཡིན་པའི་ཕྱིར། འདོད་ན། སྐབས་
དང་པོ་དང་གཉིས་པ་ལ་ཟློས་སྐྱོན་ཡོད་པར་ཐལ། འདོད་པའི་ཕྱིར། ཡང་ཁོ་
ན་རེ། རང་གི་ཐོབ་བྱའི་གཙོ་བོར་གྱུར་བའི་ཐར་པ་ཆོས་ཅན། ཉན་ཐོས་སློབ་
པ་འཕགས་པའི་ཐོབ་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་
ཐོབ་བྱའི་གཙོ་བོ་ཡིན་པའི་ཕྱིར། མ་གྲུབ་ན། དེར་ཐལ། བྱང་སེམས་འཕགས་
502



པས་དེ་ཐོབ་བྱའི་གཙོ་བོར་བྱེད་པ་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཁྱོད་ཀྱི་ཐོབ་བྱའི་གཙོ་བོར་གྱུར་བའི་ཐར་བ་ཡོད་པའི་ཕྱིར་ཟེར་ན།
འོ་ན། རང་གི་གཞལ་བྱ་ཆོས་ཅན། ཉན་ཐོས་མཐོང་ལམ་བར་ཆད་མེད་ལམ་
གྱི་དངོས་གཞལ་མ་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་
གྱི་དངོས་གཞལ་ཡིན་པའི་ཕྱིར་ཏེ། དེས་དེ་མངོན་སུམ་དུ་རྟོགས་པ་ཡིན་པའི་
ཕྱིར། མ་གྲུབ་ན། དེ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ།
རང་གི་གཞལ་བྱ་ཡོད་པའི་ཕྱིར། ཁྱབ་པ་གསལ་བ་ཁོ་རང་ལ་དངོས། ཁོ་ན་
རེ༑ རྣམ་མཁྱེན་ཆོས་ཅན། ཉན་ཐོས་སློབ་པ་འཕགས་པའི་ཐོབ་བྱའི་གཙོ་བོ་
མ་ཡིན་པར་ཐལ། བྱང་སེམས་འཕགས་པའི་ཐོབ་བྱའི་གཙོ་བོ་ཡིན་པའི་ཕྱིར།
མ་གྲུབ་ན། དེར་ཐལ། བྱང་སེམས་འཕགས་པས་དེ་ཐོབ་བྱའི་གཙོ་བོར་བྱེད་
པའི་ཕྱིར། མ་གྲུབ་ན། བྱང་སེམས་འཕགས་པ་ཆོས་ཅན། དེར་ཐལ། ཁྱོད་
ཐེག་ཆེན་སློབ་པ་འཕགས་པ་ཡིན་པའི་ཕྱིར། རྩ་བར་འདོད་ན། རྣམ་མཁྱེན་
ཆོས་ཅན། དེར་ཐལ། དེའི་ཐོབ་བྱ་ཡིན་པ་གང་ཞིག དེའི་ཐོབ་བྱ་ཕལ་བ་མ་
ཡིན་པའི་ཕྱིར་ན་མ་ཁྱབ། དང་པོ་མ་གྲུབ་ན། དེ་ཆོས་ཅན། དེར་ཐལ། ཁྱོད་
སེམས་ཅན་ཡིན་པའི་ཕྱིར། གཉིས་པ་གྲུབ་སྟེ། རྣམ་མཁྱེན་དེ་དེར་ཐལ། དེ་
ཉན་ཐོས་སློབ་པ་འཕགས་པའི་ཐོབ་བྱ་མཐར་ཐུག་ཡིན་པའི་ཕྱིར། ཡང་ཁོ་ན་
རེ༑ དེ་གཉིས་ཀྱི་སྤང་བྱའི་གཙོ་བོ་འགལ་བར་ཐལ། དེ་གཉིས་ཀྱི་ཐོབ་བྱའི་
གཙོ་བོ་འགལ་བའི་ཕྱིར། འདོད་ན། བདེན་འཛིན་ཆོས་ཅན། ཉན་ཐོས་སློབ་
503



པ་འཕགས་པའི་སྤང་བྱའི་གཙོ་བོ་མ་ཡིན་པར་ཐལ། བྱང་སེམས་འཕགས་པའི་
སྤང་བྱའི་གཙོ་བོ་ཡིན་པའི་ཕྱིར། འདོད་ན། བདེན་འཛིན་དེའི་སྤང་བྱའི་གཙོ་
བོ་ཡིན་པར་ཐལ། དེའི་སྤང་བྱ་གང་ཞིག དེའི་སྤང་བྱ་ཕལ་བ་མ་ཡིན་པའི་
ཕྱིར་ན་མ་ཁྱབ། དང་པོ་མ་གྲུབ་ན། ཉན་ཐོས་སློབ་པ་འཕགས་པ་ཆོས་ཅན།
དེར་ཐལ། ཁྱོད་སེམས་ཅན་ཡིན་པའི་ཕྱིར། ཟེར་ན། འོ་ན། དེ་གཉིས་ཀྱི་
སྤང་བྱའི་གཙོ་བོ་ལ་སྤང་དཀའ་སླའི་ཁྱད་པར་མེད་པར་ཐལ། བདེན་འཛིན་
དེ་གཉིས་ཀའི་སྤང་བྱའི་གཙོ་བོ་ཡིན་པའི་ཕྱིར། འདོད་ན། དེ་གཉིས་ཀྱི་ཐོབ་
བྱའི་བྱང་ཆུབ་ལ་ཐོབ་དཀའ་སླའི་ཁྱད་པར་མེད་པར་ཐལ། འདོད་པའི་ཕྱིར།
འདོད་ན། ཐེག་པ་ཆེ་ཆུང་གི་བྱང་ཆུབ་ལ་ཐོབ་དཀའ་སླའི་ཁྱད་པར་མེད་པར་
ཐལ། འདོད་པའི་ཕྱིར། མཁས་པ་ཁ་ཅིག གང་ཟག་གི་བདག་མེད་མངོན་
སུམ་དུ་རྟོགས་པའི་ཀུན་རྫོབ་སེམས་བསྐྱེད་ཆོས་ཅན། ཐེག་དམན་གྱི་རྟོགས་རིགས་
སུ་མི་གནས་པར་ཐལ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར། རྟགས་
གྲུབ་སྟེ། ཐེག་ཆེན་ཀུན་རྫོབ་སེམས་བསྐྱེད་ཡིན་པའི་ཕྱིར། རྩ་བར་འདོད་ན།
དེ་ཐེག་དམན་གྱི་རྟོགས་རིགས་སུ་གནས་པར་ཐལ། དེ་ཡོད་པ་གང་ཞིག གང་
ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ། ཐེག་དམན་གྱི་རྟོགས་
རིགས་སུ་གནས་པའི་ཕྱིར་ན་མ་ཁྱབ་སྟེ། ཐེག་ཆེན་ཀུན་རྫོབ་སེམས་བསྐྱེད་ཡིན་
ན༑ ཐེག་ཆེན་གྱི་རྟོགས་རིགས་སུ་གནས་པས་ཁྱབ་པར་ཐལ། སངས་རྒྱས་
འཕགས་པའི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་ན། ཐེག་ཆེན་གྱི་རྟོགས་རིགས་
504



སུ་གནས་པས་ཁྱབ་པའི་ཕྱིར། མ་གྲུབ་ན། ཐེག་ཆེན་གྱི་རྟོགས་རིགས་སུ་མི་
གནས་པའི་སངས་རྒྱས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་
དུ་རྟོགས་པའི་ཀུན་རྫོབ་སེམས་བསྐྱེད་ཡོད་པར་ཐལ། མ་གྲུབ་པ་དེའི་ཕྱིར། འདོད་
ན༑ དེ་ལྟ་བུའི་ཀུན་རྫོབ་སེམས་བསྐྱེད། ཐེག་དམན་གྱི་རྟོགས་རིགས་སུ་གནས་
པར་ཐལ། དེ་ཡོད་པ་གང་ཞིག གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་དེ། ཐེག་དམན་གྱི་རྟོགས་རིགས་སུ་གནས་པའི་ཕྱིར། ཁྱབ་པ་
ཁས། ཡང་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་རྣམ་ཐར་སྒོ་གསུམ་
༠ ཤེས་པའི་མཁྱེན་པ་དེ་ཆོས་ཅན། ཐེག་དམན་གྱི་རྟོགས་རིགས་སུ་མི་གནས་པར་
ཐལ། བྱང་སེམས་ཀྱི་རྟོགས་རིགས་སུ་གནས་པ་ཡིན་པའི་ཕྱིར། མ་གྲུབ་ན་
དེ་ཆོས་ཅན། དེར་ཐལ། བྱང་སེམས་ལ་ཡོད་པ་དང་རྗེས་སུ་མཐུན་པའི་རྣམ་
མཁྱེན་གྱི་རྣམ་པ་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། སངས་རྒྱས་
འཕགས་པའི་རྒྱུད་ཀྱི་ལམ་ཤེས་ཀྱི་རྣམ་པ་སོ་བཞིའི་ནང་ཚན་ཡིན་པའི་ཕྱིར་ཟེར་
ན༑ སངས་རྒྱས་འཕགས་པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་མཁྱེན་པ་དེ་ཐེག་དམན་གྱི་རྟོགས་རིགས་སུ་གནས་པར་ཐལ།
དེའི་རྒྱུད་ཀྱི་རྣམ་ཐར་སྒོ་གསུམ་ཤེས་པའི་མཁྱེན་པ་དེ། ཐེག་དམན་གྱི་རྟོགས་
རིགས་སུ་གནས་པའི་ཕྱིར། རྟགས་ཁས།
505



རང་ལུགས་ལ་ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་
མཚན་ཉིད་དབྱེ་བ་སོགས་བཤད་པ།
རང་ལུགས་ལ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་
གྱིས་ཟིན་པའི་སྒོ་ནས་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་བཟུང་བའི་ཆེད་
དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་རྒྱུད་
ཀྱི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་ཉིད། མཚན་
གཞི་ནི་བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་
དུ་རྟོགས་པའི་མཁྱེན་པ་ལྟ་བུ་ལ་བྱེད། དེ་ལ་དབྱེ་ན་གཉིས་ཡོད། ས་མཚམས།
ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། གསུམ་པ་ལ་
ཁ་ཅིག ཁྱོད་མངོན་སུམ་དུ་རྟོགས་པའི་མཁྱེན་པ་ཡོད་ན། ཁྱོད་ཡོད་པས་
ཁྱབ་པར་ཐལ། ཁྱོད་བདག་མེད་ཡིན་པའི་ཕྱིར། འདོད་ན། སངས་རྒྱས་འཕགས་
པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་
པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པར་ཐལ། བྱང་སེམས་འཕགས་
པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ། དེ་
ཡིན་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་སྡུག་བསྔལ་ཡོད་
པར་ཐལ། སངས་རྒྱས་འཕགས་པའི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་
ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་མངོན་སུམ་དུ་
506



རྟོགས་པའི་མཁྱེན་པ་ཡོད་པའི་ཕྱིར་ཟེར་ན་ཆོས་ཅན་སྐྱོན་ཅན་ཡིན། བྱས་པ་
ལ་ཁོ་ན་རེ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་
སུམ་དུ་རྟོགས་པའི་མཁྱེན་པ་དེ། དེའི་རྒྱུད་ཀྱི་མཁྱེན་པ་ཡིན་པར་ཐལ། དེ་
ཉན་ཐོས་ཀྱི་ལམ་ཤེས་པའི་ལམ་ཤེས་ཡིན་པའི་ཕྱིར། འདོད་ན། བྱང་སེམས་
འཕགས་པའི་རྒྱུད་ཀྱི་ཆོས་ཉིད་མངོན་སུམ་དུ་རྟོགས་པའི་མཁྱེན་པ་དེ། དེའི་རྒྱུད་
ཀྱི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་ཆོས་
ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། དེ་མ་ཡིན་པར་ཐལ། རྣམ་
མཁྱེན་ཁྱོད་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ།
ཆོས་ཐམས་ཅད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། ཟེར་ན་
མ་ཁྱབ། ཡང་ཁོ་ན་རེ། སེམས་ཅན་དམྱལ་བ་པའི་རྒྱུད་ཀྱི་རང་བཞིན་གནས་
རིགས་མངོན་སུམ་དུ་རྟོགས་པའི་ཤེས་པ་དེ། དེའི་རྒྱུད་ཀྱི་ཤེས་པ་ཡིན་པར་ཐལ།
དེ་ཡོད་པའི་ཕྱིར། འདོད་མི་ནུས་ཏེ། རྣམ་མཁྱེན་ཁྱོད་ཡིན་པའི་ཕྱིར། མ་
གྲུབ་ན། དེར་ཐལ། ཁྱོད་རྣམ་མཁྱེན་གང་ཞིག དེའི་རྒྱུད་ཀྱི་རང་བཞིན་
གནས་རིགས་དེ། ཁྱོད་ཀྱི་དངོས་གཞལ་ཡིན་པའི་ཕྱིར་ཟེར་ན། འདིར་མ་ཁྱབ།
བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཆོས་ཅན། ཁྱོད་ཡོད་པར་
ཐལ། ཁྱོད་ཤེས་པའི་ལམ་ཤེས་ཡོད་པའི་ཕྱིར་ཟེར་ན། འདིའི་ལན་གོང་དུ་བཤད་
ཟིན་ཏོ། །བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
མཁྱེན་པ་དེ་དེའི་རྒྱུད་ཀྱི་མཁྱེན་པ་ཡིན་པར་ཐལ། སེམས་ཅན་དམྱལ་བ་པའི་
507



རྒྱུད་ཀྱི་རང་བཞིན་གནས་རིགས་མངོན་སུམ་དུ་རྟོགས་པའི་ཤེས་པ་དེ། དེའི་
རྒྱུད་ཀྱི་ཤེས་པ་ཡིན་པའི་ཕྱིར་ཏེ། དེ་ཡོད་པའི་ཕྱིར། འདོད་མི་ནུས་ཏེ། རྣམ་
མཁྱེན་ཁྱོད་ཡིན་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ།
ཁྱོད་རྣམ་མཁྱེན་གང་ཞིག དེའི་རྒྱུད་ཀྱི་སྟོང་ཉིད་དེ་ཁྱོད་ཀྱི་དངོས་གཞལ་
ཡིན་པའི་ཕྱིར། ཟེར་ན། ཁ་ཅིག བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་ཆོས་ཅན། ཁྱོད་ཉན་ཐོས་ཀྱི་ལམ་ཤེས་པའི་ལམ་
ཤེས་ཡིན་པར་ཐལ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་
གྱིས་ཟིན་པའི་སྒོ་ནས་གདུལ་བྱ་ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཕྱིར་
དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་རྒྱུད་
ཀྱི་མཁྱེན་པ་ཡིན་པའི་ཕྱིར་ཏེ། ཉན་ཐོས་ཀྱི་རིགས་ཅན་རྗེས་སུ་བཟུང་བའི་ཕྱིར་
དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཕྱིར་ཏེ། གདུལ་བྱ་
རིགས་ཅན་གསུམ་ག་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་
ཀྱི་རིགས་སུ་གནས་པ་ཡིན་པའི་ཕྱིར་ན་མ་ཁྱབ།
50s



ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་
ཆ་མཐུན་བཤད་པ།
འཕགས་པ་ཉན་ཐོས་ལམ་ལ་ནི། །ཞེས་པའི་སྐབས་སུ། སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་
རྒྱུ་ངེས་འབྱེད་ཆ་མཐུན་ཆོས་ཅན། ཁྱོད་ལ་དབྱེ་ན་བཞི་ཡོད་དེ། ཁྱོད་ལ་ཉན་
ཐོས་ཀྱི་རྟོགས་རིགས་སུ་གནས་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད་
པའི་ཕྱིར། གཉིས་པ་ལ་ཁ་ཅིག ཉན་ཐོས་ཀྱི་རྟོགས་རིགས་སུ་གནས་པའི་
ཐེག་ཆེན་གྱི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་
ངེས་འབྱེད་ཆ་མཐུན་ཀྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག ཉོན་
སྒྲིབ་སྤངས་པའི་སྤངས་པ་དོན་གཉེར་གྱི་ཐེག་ཆེན་གྱི་སྦྱོར་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན། ཉན་ཐོས་ཀྱི་
ཤེས་རབ་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་མི་
ནུས་ཏེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་པ་ཡིན་པའི་ཕྱིར། ཞེས་
བཀག་ནས། ཁོ་རང་གི་ལུགས་ལ། ཉན་ཐོས་ཀྱི་ཤེས་རབ་ཀྱི་རྟོགས་རིགས་
སུ་གནས་པའི་ཐེག་ཆེན་གྱི་དོན་མངོན་རྟོགས་དེ། ཉན་ཐོས་ཀྱི་ལམ་ཤེས་པའི་
ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་མཚན་ཉིད་ཟེར་ན། བྱང་སེམས་སྦྱོར་
ལམ་པའི་རྒྱུད་ཀྱི་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་སྒོམ་པའི་
509



བློ་ཆོས་ཅན། ཉན་ཐོས་ཀྱི་ཐབས་ཀྱི་རྟོགས་རིགས་སུ་མི་གནས་པར་ཐལ། ཉན་
ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ཕྱིར། ཁྱབ་པ་སོང་། རྟགས་
སོང་། དེའི་རྒྱུད་ཀྱི་གང་ཟག་གི་བདག་མེད་སྒོམ་པའི་བློ་དེ། དེའི་ཤེས་རབ་
ཀྱི་རྟོགས་རིགས་སུ་གནས་པ་ཡིན་པའི་ཕྱིར་ཏེ། དེའི་རྒྱུད་ཀྱི་གང་ཟག་གི་བདག་
མེད་རྟོགས་པའི་མཁྱེན་པ་དེ། ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་
པ་ཡིན་པའི་ཕྱིར། རྩ་བར་འདོད་མི་ནུས་ཏེ། བྱང་སེམས་སྦྱོར་ལམ་པའི་རྒྱུད་
ཀྱི་ཐར་བ་དོན་གཉེར་གྱི་བློ་དེ། ཉན་ཐོས་ཀྱི་ཐབས་ཀྱི་རྟོགས་རིགས་སུ་གནས་
པ་ཡིན་པའི་ཕྱིར། ཁ་ཅིག བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་
དོན་སྤྱིའི་ཚུལ་གྱིས་རྟོགས་པའི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་
ཤེས་ཀྱི་རྒྱུ་ངེས་འབྱེད་ཆ་མཐུན་ཡིན་ཟེར་ན། དེ་ཆོས་ཅན། ཉན་ཐོས་ཀྱི་རྟོགས་
རིག་སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་
རྟོགས་རིགས་སུ་གནས་པ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན།
དེ་ཡིན་པར་ཐལ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་གང་ཞིག ངེས་
འབྱེད་ཆ་མཐུན་ཡིན་པའི་ཕྱིར་ན་མ་ཁྱབ། འོ་ན་རྣམ་མཁྱེན་ཆོས་ཅན། ལམ་
ཤེར་ཕྱིན་ཡིན་པར་ཐལ། ལམ་གང་ཞིག་ཤེར་ཕྱིན་ཡིན་པའི་ཕྱིར། ཁྱབ་པ་
ཁས། གཞན་ཡང་རྣམ་མཁྱེན་ཆོས་ཅན། རྒྱུ་ལམ་ཤེས་ཡིན་པར་ཐལ། རྒྱུ་
གང་ཞིག ལམ་ཤེས་ཡིན་པའི་ཕྱིར། ཁྱབ་པ་འགྲིག ཡང་ཁོ་ན་རེ་ཆོས་
ཅན་དེ་ཡིན་པར་ཐལ། འཕགས་པ་ཉན་ཐོས་ལམ་ལ་ནི། །ཞེས་པའི་གཞུང་
510



འདིས་བསྟན་བྱའི་གཙོ་བོར་བྱས་ནས་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་
ཡིན་པའི་ཕྱིར། ཟེར་ན་ཡང་མ་ཁྱབ། བྱས་པ་ལ་ཁོ་ན་རེ། ཁྱབ་སྟེ། འདིས་
ཉན་ཐོས་ཀྱི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར་ན་མ་ཁྱབ། བྱས་པ་ལ་ཁོ་ན་རེ། རང་བྱུང་བདག་ཉིད་རྟོགས་
པའི་ཕྱིར། །ཞེས་པའི་སྐབས་ནས་དངོས་སུ་བསྟན་པའི་ཐེག་ཆེན་གྱི་ངེས་འབྱེད་
ཆ་མཐུན་ཡིན་ན། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་
མཐུན་ཡིན་དགོས་པའི་ཕྱིར། མ་གྲུབ་ན་དེར་ཐལ། རྣམ་བཤད་ལས། གཞུང་
འདིའི་དངོས་བསྟན་རང་རྒྱལ་གྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་
མཐུན་དང་སྦྱར་ནས་བཤད་པའི་ཕྱིར་ན་མ་ཁྱབ། ཁ་ཅིག ཉན་ཐོས་ཀྱི་ལམ་
ཤེས་པའི་ལམ་ཤེས་ཀྱི་འབྲས་བུར་གྱུར་བའི་གང་ཟག་གི་བདག་མེད་དོན་སྤྱིའི་
ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་དེ། ཉན་ཐོས་ཀྱི་ལམ་ཤེས་པའི་
ལམ་ཤེས་ཀྱི་རྒྱུ་ངེས་འབྱེད་ཆ་མཐུན་མ་ཡིན་ཟེར་ན། དགེ་སྦྱོང་ཚུལ་གྱི་རྒྱུར་
གྱུར་བའི་རྣམ་མཁྱེན་དེ། དགེ་སྦྱོང་ཚུལ་གྱི་འབྲས་བུ་མ་ཡིན་པར་ཐལ། ཁྱོད་
ཀྱི་དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། དེར་ཐལ། རྣམ་
གྲོལ་ལམ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། ཁ་ཅིག ཉན་ཐོས་
ཀྱི་ལམ་ཤེས་པའི་ལམ་ཤེས་ཀྱི་འབྲས་བུར་གྱུར་བའི་གང་ཟག་གི་བདག་མེད་དོན་
སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། ཉན་ཐོས་ཀྱི་ལམ་
ཤེས་པའི་ལམ་ཤེས་ཀྱི་རྒྱུ་ཡིན་པར་ཐལ། ཉན་ཐོས་ཀྱི་ལམ་ཤེས་པའི་ལམ་ཤེས་
511



ཀྱི་རྒྱུ་ངེས་འབྱེད་ཆ་མཐུན་ཡིན་པའི་ཕྱིར་ན་མ་ཁྱབ་སྟེ། ས་གཉིས་པའི་སྒོམ་
ལམ་བར་ཆད་མེད་ལམ་ཆོས་ཅན། རྣམ་དག་ཡིན་པར་ཐལ། རྣམ་དག་སྒོམ་
ལམ་ཡིན་པའི་ཕྱིར། ཁྱབ་པ་ཁས། འདོད་ན། འགོག་བདེན་ཡིན་པར་ཐལ།
འདོད་པའི་ཕྱིར། གཞན་ཡང་། ཉན་ཐོས་ཀྱི་མཐོང་ལམ་ཆོས་ཅན། མི་མཐུན་
ཕྱོགས་ཡིན་པར་ཐལ། མི་མཐུན་ཕྱོགས་ཀྱི་གཞི་ཤེས་ཡིན་པའི་ཕྱིར། ཁྱབ་
པ་སོང་། འདོད་མི་ནུས་ཏེ། གཉེན་ཕྱོགས་ཤེས་རྣམ་ཡིན་པའི་ཕྱིར་ཏེ། འཕགས་
རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང་། བྱང་སེམས་མཐོང་ལམ་པའི་
རྒྱུད་ཀྱི་སྙིང་རྗེ་ཆེན་པོ་ཆོས་ཅན། དམིགས་མེད་ལ་དམིགས་པར་ཐལ། དེ་
ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས།
རང་རྒྱལ་དགྲ་བཅོམ་པ་ལམ་བགྲོད་ཚུལ་ཁྱད་དུ་
འཕགས་ཚུལ་བཤད་པ།
རང་བྱུང་བདག་ཉིད་རྟོགས་པའི་ཕྱིར། །ཞེས་པའི་སྐབས་སུ། སྦྱོར་བ་དང་།
མཐད་དཔྱད་པ་གཉིས་ལས། དང་པོ་ནི། བསེ་རུ་ལྟ་བུའི་རང་རྒྱལ་དགྲ་བཅོམ་
པ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་
པ་ཡིན་ཏེ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་
འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པའི་གང་ཟག་ཡིན་པའི་ཕྱིར།
52



དེ་ཆོས་ཅན། ཉན་ཐོས་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་པ་
ཡིན་ཏེ། །རང་གི་གདུལ་བྱ་ལ་གཙོ་བོར་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་
ཆོས་སྟོན་པའི་ཕྱིར། བྱས་པ་ལ་ཁོ་ན་རེ། ཚེ་ཕྱི་མ་དེ་ཉིད་ལ་རང་རྒྱལ་དགྲ་
བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་གཅིག་ཆར་བའི་རྒྱུན་
ཞུགས་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་
པ་ཡིན་པར་ཐལ། སྲིད་པ་ཐ་མ་བའི་ཚེ་སློབ་དཔོན་གཞན་གྱི་གདམས་ངག་ལ་
མི་ལྟོས་པར་འདོད་པའི་རྟེན་ལ་རང་གི་བྱང་ཆུབ་མངོན་དུ་བྱེད་པའི་ཕྱིར། མ་
གྲུབ་ན། དེར་ཐལ། སྲིད་པ་ཐ་མ་བའི་ཚེ་སློབ་དཔོན་གཞན་གྱི་གདམས་ངག་
ལ་མི་ལྟོས་པར་འདོད་པའི་རྟེན་ལ་ཐེག་དམན་གྱི་བྱང་ཆུབ་མངོན་དུ་བྱེད་པ་གང་
ཞིག ཐེག་དམན་གྱི་གང་ཟག་ཡིན་པའི་ཕྱིར་ན་མ་ཁྱབ། རྩ་བར་འདོད་མི་
ནུས་ཏེ། ཉན་ཐོས་ཡིན་པའི་ཕྱིར། ཁ་ཅིག བསེ་རུ་ལྟ་བུའི་རང་རྒྱལ་དགྲ་
བཅོམ་པ་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་
འཕགས་པ་ཡིན་ཏེ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་
མི་ལྟོས་པར་རང་གི་བྱང་ཆུབ་མངོན་དུ་བྱེད་པའི་གང་ཟག་ཡིན་པའི་ཕྱིར། དེ་
ཆོས་ཅན། ཉན་ཐོས་ལས་ཆོས་སྟོན་ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་
ཏེ༑ རང་གི་གདུལ་བྱ་ལ་གཙོ་བོར་སྒྲ་མེད་ལུས་ཀྱི་རྣམ་འགྱུར་གྱི་སྒོ་ནས་ཆོས་
སྟོན་པ་ཡིན་པའི་ཕྱིར་ཟེར་ན། གཟུགས་མེད་ཁམས་པའི་རྟེན་ཅན་གྱི་ཕྱིར་མི་
འོང་ཆོས་ཅན། ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་
513



པ་ཡིན་པར་ཐལ། སྲིད་པ་ཐ་མའི་ཚེ་སློབ་དཔོན་གཞན་གྱི་གདམས་ངག་ལ་མི་
ལྟོས་པར་རང་གི་བྱང་ཆུབ་མངོན་དུ་བྱེད་པའི་ཕྱིར། རྟགས་གྲུབ་སྟེ། ཆོས་
ཅན་དེའི་ཕྱིར། རྩ་བར་འདོད་མི་ནུས་ཏེ། ཉན་ཐོས་ཡིན་པའི་ཕྱིར། ཁོ་ན་རེ།
བསེ་རུ་ལྟ་བུའི་རང་རྒྱལ་དགྲ་བཅོམ་པ་ཆོས་ཅན། ཉན་ཐོས་ལས་ལམ་བགྲོད་
ཚུལ་གྱི་སྒོ་ནས་ཁྱད་པར་དུ་འཕགས་པ་ཡིན་ཏེ། སྲིད་པ་ཐ་མའི་ཚེ་སློབ་དཔོན་
གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་རང་གྱི་བྱང་ཆུབ་མངོན་
དུ་བྱས་པའི་ཕྱིར་ཟེར་ན། འོ་ན། དེ་སྲིད་པ་ཐ་མའི་ཚེ་དགྲ་བཅོམ་པ་ཡིན་པར་
ཐལ། འདོད་པའི་ཕྱིར། འདོད་ན། དེའི་ཚེ་རང་རྒྱལ་དགྲ་བཅོམ་པ་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། རང་རྒྱལ་དགྲ་བཅོམ་པ་ཡིན་ན།
སྲིད་པ་ཐ་མའི་གང་ཟག་མ་ཡིན་དགོས་པའི་ཕྱིར། ཁ་ཅིག སྲིད་པ་ཐ་མའི་
གང་ཟག་ཡིན་ན། དགྲ་བཅོམ་མ་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་བྱང་སེམས་རྒྱུན་མཐའ་བ་ཆོས་ཅན། དེར་ཐལ།
དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། གསུམ་པ་ལ་ཁ་ཅིག རང་
རྒྱལ་སློབ་པ་མེད་ཟེར་ན། རང་སངས་རྒྱས་ཀྱང་སྟེ་མྱ་ངན་ལས་འདས་པར་འདོད་
པ་རྣམས་ཞེས་བཤད་པ་མི་འཐད་པར་ཐལ། རང་དོན་དུ་ཐེག་དམན་གྱི་མྱང་
འདས་དོན་དུ་གཉེར་བའི་རང་རྒྱལ་མེད་པའི་ཕྱིར་ཏེ། རང་རྒྱལ་སློབ་པ་མེད་
པའི་ཕྱིར། གཞན་ཡང་། ཉན་ཐོས་བསེ་རུ་ལྟ་བུ་དང་། །བཅས་པ་དག་ལས་
ཁྱད་པར་འཕགས། །ཞེས་བཤད་པ་དེ་མི་འཐད་པར་ཐལ། བྱང་སེམས་ཀྱི་



སྦྱོར་ལམ་དེ། ཉན་ཐོས་དང་། རང་རྒྱལ་གྱི་སྦྱོར་ལམ་ལས་ཁྱད་པར་དུ་འཕགས་
པ་མ་ཡིན་པའི་ཕྱིར་ཏེ། རང་རྒྱལ་གྱི་སྦྱོར་ལམ་མེད་པའི་ཕྱིར་ཏེ། རང་རྒྱལ་
སློབ་པ་མེད་པའི་ཕྱིར། གཞན་ཡང་། རྟེན་པའི་ཆོས་ཀྱི་བྱེ་བྲག་གིས། །དེ་ཡི་
དབྱེ་བ་ཡོངས་སུ་བརྗོད། །ཅེས་བཤད་པ་དེ་མི་འཐད་པར་ཐལ། རང་རྒྱུད་
ལྡན་གྱི་གང་ཟག་གི་རྒྱུད་ཀྱི་རང་རྒྱལ་གྱི་རང་བཞིན་གནས་རིགས་ལ་དམིགས་
པའི་རང་རྒྱལ་གྱི་སྒྲུབ་པ་མེད་པའི་ཕྱིར་ཏེ། རང་རྒྱལ་སློབ་པ་མེད་པའི་ཕྱིར།
བྱས་པ་ལ་ཁོ་ན་རེ། རང་རྒྱལ་སློབ་པ་མེད་ཀྱང་། རང་རྒྱལ་གྱི་སློབ་ལམ་ཡོད་
ཟེར་ན། རང་རྒྱལ་གྱི་སློབ་ལམ་ཆོས་ཅན། རང་རྒྱལ་རང་རྒྱུད་ཀྱིས་བསྡུས་
པར་ཐལ། རང་རྒྱལ་གྱི་སློབ་ལམ་ཡིན་པའི་ཕྱིར། ཁྱབ་པ་ཁས། འདོད་ན།
རང་རྒྱལ་གྱི་སློབ་ལམ་རྒྱུད་ལྡན་གྱི་རང་རྒྱལ་ཡོད་པར་ཐལ། འདོད་པའི་ཕྱིར།
གཞན་ཡང་། གཟུགས་ཕྱི་རོལ་དོན་འཛིན་གྱི་རྟོག་པའི་དངོས་གཉེན་དུ་གྱུར་བའི་
ཉན་ཐོས་ཀྱི་བར་ཆད་མེད་ལམ་ཅིག་ཡོད་པར་ཐལ། དེའི་དངོས་གཉེན་དུ་གྱུར་
བའི་བར་ཆད་མེད་ལམ་ཡོད་པ་གང་ཞིག་དེའི་དངོས་གཉེན་དུ་གྱུར་བའི་རང་རྒྱལ་
གྱི་བར་ཆད་མེད་ལམ་མེད་པའི་ཕྱིར། རྟགས་ཕྱི་མ་གྲུབ་སྟེ། རང་རྒྱལ་སློབ་
པ་མེད་པའི་ཕྱིར། རྟགས་དངོས་རྩ་བར་འདོད་ན། གཟུགས་ཕྱི་རོལ་དོན་འཛིན་
གྱི་རྟོག་པ་སྤངས་པའི་ཉན་ཐོས་ཡོད་པར་ཐལ། འདོད་པའི་ཕྱིར། འདོད་ན།
རང་རྒྱལ་དགྲ་བཅོམ་པ་དེ་ཉན་ཐོས་ལས་སྤངས་རྟོགས་ཀྱི་སྒོ་ནས་ཁྱད་པར་དུ་
འཕགས་པ་མ་ཡིན་པར་ཐལ། འདོད་པའི་ཕྱིར། འདོད་ན། རྣམ་པར་ཐར་བ་
515



ཅུང་ཟད་ཙམ་ཞིག་གིས་ལྷག་པ་ཞེས་བཤད་པ་མི་འཐད་པར་ཐལ། འདོད་པའི་
ཕྱིར། གཞན་ཡང་། བསེ་རུ་ལྟ་བུའི་རང་རྒྱལ་དགྲ་བཅོམ་པ་ཆོས་ཅན། ཉན་
ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ། །
རང་རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་གང་ཟག་ཡིན་
ན༑ ཉན་ཐོས་ཡིན་དགོས་པའི་ཕྱིར་ཏེ། རང་རྒྱལ་སློབ་པ་མེད་པའི་ཕྱིར། རྩ་
བར་འདོད་ན། རང་བྱུང་བདག་ཉིད་རྟོགས་པའི་ཕྱིར། །གཞན་གྱིས་བསྟན་
ཡང་མི་དགོས་ལ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཁ་
ཅིག རང་རྒྱལ་ཡིན་ན། དགེ་སློང་རྣམ་དག་ཡིན་པས་ཁྱབ་ཟེར་ན། བར་
དོའི་རྟེན་ཅན་གྱི་རང་རྒྱལ་ཆོས་ཅན། དེར་ཐལ། དེའི་ཕྱིར། རྟགས་གསལ་
གཉིས་ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར། ཁ་ཅིག རང་རྒྱལ་ཡིན་ན་
འདོད་པའི་རྟེན་ཅན་གྱི་རང་རྒྱལ་ཡིན་པས་ཁྱབ་ཟེར་ན། ལྷག་མེད་མྱང་འདས་
ལ་གནས་པའི་རང་རྒྱལ་དགྲ་བཅོམ་པ་ཆོས་ཅན། དེར་ཐལ། དེའི་ཕྱིར། ཁ་
ཅིག དགེ་སློང་དུ་གྱུར་བའི་རང་རྒྱལ་ཡིན་ན། རང་རྒྱལ་དགྲ་བཅོམ་པ་
ཡིན་པས་ཁྱབ་ཟེར་ན། དེ་མི་འཐད་པར་ཐལ། རང་རྒྱལ་གྱི་རིགས་ཅན་རྣམས་
ཀྱིས་ཁྱིམ་ནས་ཁྱིམ་མེད་པར་རབ་ཏུ་བྱུང་ནས་དུར་ཁྲོད་དུ་སོང་ནས། རུས་པ་
འདི་དག་རྒྱུ་ཅི་ལས་བྱུང་སྙམ་དུ་བསམས་པ་ན། མ་རིག་པ་ལས་བྱུང་བར་ཤེས་
ནས་རྟེན་འབྲེལ་ཡན་ལག་བཅུ་གཉིས་ལུགས་འབྱུང་ལུགས་ཟློག་གིས་སྒོམ་པ་ལ་
བརྟེན་ནས་རང་གིས་བྱང་ཆུབ་མངོན་དུ་བྱེད་པར་ཚད་ལྡན་རྣམས་ཀྱིས་བཤད་
56



པ་ཡིན་པའི་ཕྱིར། ཚོགས་ཀྱི་ཁྱད་པར་ལ། སྔ་རབས་པ་ཁ་ཅིག བསེ་རུ་ལྟ་
བུའི་རང་རྒྱལ་གྱིས་བསྐལ་བ་བརྒྱའི་ཚོགས་བསགས། ཚོགས་སྤྱོད་ཆེན་པོའི་
རང་རྒྱལ་གྱིས་བསྐལ་བ་བརྒྱའི་སུམ་གཉིས་དང་། ཚོགས་སྤྱོད་ཆུང་ངུའི་རང་
རྒྱལ་གྱིས་བསྐལ་བ་བརྒྱའི་སུམ་ཆར་ཚོགས་བསགས་པ་ཡིན་ཞེས་ཟེར་ན། གསེར་
ཕྲེང་ལས་དེ་བཀག་ནས། རང་རྒྱལ་གསུམ་གྱིས་བསྐལ་ཆེན་བརྒྱར་ཚོགས་
བསགས་པ་མཉམ། ཞེས་གསུང་། ལུགས་དང་པོ་ལ། སྤང་བྱ་གཅིག་ཆར་
བའི་རྒྱུན་ཞུགས་ཀྱིས་ཚེ་ཕྱི་མ་དེ་ཉིད་ལ་ཚོགས་སྤྱོད་ཀྱི་རང་རྒྱལ་དགྲ་བཅོམ་པའི་
འབྲས་བུ་ཐོབ་པ་གཅིག་མི་སྲིད་པར་ཐལ། ཚོགས་སྤྱོད་ཀྱི་རང་རྒྱལ་དགྲ་བཅོམ་
པའི་འབྲས་བུ་ཐོབ་པ་ལ། བསྐལ་བ་བརྒྱའི་སུམ་གཉིས་དང་། སུམ་ཆ་གང་
རུང་དུ་ཚོགས་གསག་དགོས་པའི་ཕྱིར། འདོད་ན། ཀུན་བཏུས་ལས་སངས་
རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་བཤད་པ་མི་འཐད་པར་
ཐལ། འདོད་པའི་ཕྱིར། གཉིས་པ་ལ་རེ་ཞིག སྤང་བྱ་གཅིག་ཆར་བའི་རྒྱུན་
ཞུགས་ཚེ་ཕྱི་མ་དེ་ཉིད་ལ། རང་རྒྱལ་དགྲ་བཅོམ་པའི་འབྲས་བུ་ཐོབ་པ་གཅིག་
མི་སྲིད་པར་ཐལ། རང་རྒྱལ་གསུམ་གྱིས་བསྐལ་ཆེན་བརྒྱའི་ཚོགས་བསགས་
དགོས་པ་མ་མཉམ་པ་ཡིན་པའི་ཕྱིར། རྩ་བར་འདོད་ན། ཀུན་བཏུས་ཀྱི་ལུང་
དྲངས་མ་ཐག་པ་དང་འགལ། ཁ་ཅིག ཉན་ཐོས་དགྲ་བཅོམ་པ་རང་རྒྱལ་
ལམ་དུ་འཇུག་པ་ཡོད་ཟེར་ན། འདོད་པའི་རྟེན་ཅན་གྱི་ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་རང་རྒྱལ་ཚོགས་ལམ་པ་ཆོས་ཅན། སྲིད་པ་ཐ་མ་
517



བའི་ཚེ་སློབ་དཔོན་གཞན་གྱི་གདམས་ངག་ལ་མི་ལྟོས་པར་འདོད་པའི་རྟེན་ལ་ཐེག་
དམན་གྱི་བྱང་ཆུབ་མངོན་དུ་བྱེད་པར་ངེས་པའི་གང་ཟག་ཡིན་པར་ཐལ། རང་
རྒྱལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་གང་ཟག་ཡིན་པའི་
ཕྱིར། གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རང་
རྒྱལ་ཚོགས་ལམ་པ་ཆོས་ཅན། ཁྱོད་ཀྱི་རྒྱུད་ལ་ཐེག་དམན་གྱི་རིགས་མེད་པར་
ཐལ། ཁྱོད་ཐེག་དམན་དགྲ་བཅོམ་པ་ཡིན་པའི་ཕྱིར། འདོད་མི་ནུས་ཏེ། དེའི་
རྒྱུད་ལ་རང་རྒྱལ་གྱི་རིགས་ཡོད་པའི་ཕྱིར་ཏེ། རང་རྒྱལ་ཚོགས་ལམ་པ་ཡིན་
པའི་ཕྱིར། གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་
རང་རྒྱལ་ཚོགས་ལམ་པ་ཆོས་ཅན། ཐེག་དམན་ཚོགས་ལམ་པ་ཡིན་པར་ཐལ།
རང་རྒྱལ་ཚོགས་ལམ་པ་ཡིན་པའི་ཕྱིར། འདོད་ན། ཐེག་དམན་སློབ་པ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། ཐེག་དམན་མི་སློབ་པ་ཡིན་
པའི་ཕྱིར་ཏེ། ཉོན་སྒྲིབ་སྤངས་པའི་ཐེག་དམན་གྱི་གང་ཟག་ཡིན་པའི་ཕྱིར། གཞན་
ཡང་རྩ་ཤེས་ལས། རྫོགས་སངས་རྒྱས་རྣམས་མ་བྱུང་ཞིང་། །ཉན་ཐོས་རྣམས་
ཀྱང་ཟད་པ་ན། །རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་ལ་རབ་ཏུ་སྐྱེ།།
ཞེས་བཤད་པ་མི་འཐད་པར་ཐལ། ཉན་ཐོས་དགྲ་བཅོམ་པ་ཚེ་དེ་ལ་རང་རྒྱལ་
ལམ་དུ་འཇུག་པ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་པ་རང་རྒྱལ་ལམ་དུ་
འཇུག་པ་ཡོད་པ་གང་ཞིག དེ་ཚེ་འཕོས་ནས་རང་རྒྱལ་ལམ་དུ་འཇུག་པ་མེད།
པའི་ཕྱིར། རྟགས་དང་པོ་དངོས། ཕྱི་མ་མ་གྲུབ་ན། འདོད་པར་ལས་ཉོན་གྱི་
518



དབང་གིས་སྐྱེ་བ་ལེན་པའི་ཉན་ཐོས་དགྲ་བཅོམ་པ་ཡོད་པར་ཐལ། ཉན་ཐོས་དགྲ་
བཅོམ་པ་ཚེ་འཕོས་ནས་རང་རྒྱལ་ལམ་དུ་འཇུག་པ་ཡོད་པ་གང་ཞིག ལྷག་
བཅས་མྱང་འདས་ལ་གནས་པའི་རང་རྒྱལ་དགྲ་བཅོམ་པ་ཡིན་ན། འདོད་པའི་
རྟེན་ཅན་ཡིན་དགོས་པའི་ཕྱིར། ཁ་ཅིག ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བསེ་རུ་ལྟ་བུའི་རང་རྒྱལ་དགྲ་བཅོམ་པ་ཡོད། ཟེར་ན། དེ་
ཆོས་ཅན། ཚོགས་སྤྱོད་ཀྱི་རང་རྒྱལ་ཡིན་པར་ཐལ། ཉན་ཐོས་ཀྱི་རྟོགས་པ་
སྔོན་དུ་སོང་བའི་རང་རྒྱལ་ཡིན་པའི་ཕྱིར། ཁྱབ་སྟེ། མཛོད་འགྲེལ་ལས། རང་
སངས་རྒྱས་ནི་རྣམ་པ་གཉིས་ཏེ། ཚོགས་ཤིང་སྤྱོད་པ་དང་བསེ་རུ་ལྟ་བུའོ། །དེ་
ལ་ཚོགས་ཤིང་སྤྱོད་པ་ནི་ཉན་ཐོས་ཀྱི་རིགས་སུ་གྱུར་བ་སྔོན་དུ་འགྲོ་བའི་རང་རྒྱལ་
བ་རྣམས་སོ། །ཞེས་བཤད་པའི་ཕྱིར། རྩ་བར་འདོད་མི་ནུས་ཏེ། བསེ་རུ་ལྟ་
བུའི་རང་རྒྱལ་ཡིན་པའི་ཕྱིར། གཞན་ཡང་། ཕྱིར་མི་འོང་རང་རྒྱལ་ལམ་དུ་
འཇུག་པ་ཡོད་པར་ཐལ། ཉན་ཐོས་དགྲ་བཅོམ་པ་དེར་འཇུག་པ་ཡོད་པའི་ཕྱིར།
འདོད་ན། འདོད་པར་ལས་ཉོན་གྱི་དབང་གིས་སྐྱེ་བ་ལེན་པའི་ཕྱིར་མི་འོང་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། ཕྱིར་མི་འོང་ཡིན་ན། འདོད་
ཉོན་སྤངས་པའི་གང་ཟག་ཡིན་དགོས་པའི་ཕྱིར། ཁ་ཅིག་གིས། རྣམ་བཤད་
ལས་ཐེག་པ་གསུམ་ལ་རིམ་གྱིས་འཇུག་པའི་གདུལ་བྱ་ཡོད་པར་བཤད་པ་མི་འཐད་
པར་ཐལ། ཉན་ཐོས་དགྲ་བཅོམ་པ་རང་རྒྱལ་ལམ་དུ་འཇུག་པ་མེད་པའི་ཕྱིར་
ན་མ་ཁྱབ་སྟེ། སྤང་བྱ་གཅིག་ཆར་བའི་རྒྱུན་ཞུགས་རང་རྒྱལ་ལམ་དུ་འཇུག་
579



པ་ཡོད་པར་དེས་ཀྱང་ཁས་ལེན་པས། ཐེག་པ་གསུམ་ལ་རིམ་གྱིས་འཇུག་པའི་
གདུལ་བྱ་ཤིན་ཏུ་མང་བ་ཡིན་པའི་ཕྱིར།
རང་རྒྱལ་གྱི་ལམ་ཤེས་པའི་ལམ་ཤེས་བཤད་པ།
གཟུང་དོན་རྟོག་པ་སྤོང་ཕྱིར་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། བྱང་སེམས་འཕགས་པ་ཆོས་ཅན།
རང་རྒྱལ་གྱི་ལམ་ཤེས་བར་བྱ་བའི་ཚུལ་ཡོད་དེ། སེམས་བསྐྱེད་བསྔོ་བ་སྟོང་
ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་རང་རྒྱལ་གྱི་ལམ་ཤེས་
པར་བྱེད་པའི་ཕྱིར། བསེ་རུ་ལྟ་བུའི་རང་རྒྱལ་གྱི་སྒོམ་ལམ་ཆོས་ཅན། ཁྱད་
ཆོས་གསུམ་དང་ལྡན་ཏེ། རང་ལམ་དུ་གཟུགས་ཕྱི་རོལ་དོན་འཛིན་གྱི་རྟོག་པ་
ཟད་པར་སྤོང་ནུས། རང་ལམ་དུ་ཤེས་པ་བདེན་པར་འཛིན་པའི་བདེན་འཛིན་
ཟད་པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་གསུམ་དང་
ལྡན་པ་ཡིན་པའི་ཕྱིར། བྱས་པ་ལ་ཁོ་ན་རེ། བསེ་རུ་ལྟ་བུའི་རང་རྒྱལ་གྱི་སྒོམ་
ལམ་དེས་རང་རྒྱལ་གྱི་རང་བཞིན་གནས་རིགས་ལ་དམིགས་པར་ཐལ། དེ་དེ་
ལ་བརྟེན་པའི་ཕྱིར་ན་མ་ཁྱབ། བྱས་པ་ལ་ཁོ་ན་རེ། ཁྱབ་སྟེ། སྐབས་འདིའི་
རྟེན་ཚུལ་དེ་དམིགས་རྟེན་ལ་བྱེད་པའི་ཕྱིར་ཏེ། རྟེན་པའི་ཆོས་ཀྱི་བྱེ་བྲག་གིས།།
ཞེས་པའི་སྐབས་ཀྱི་རྟེན་དེ། དམིགས་རྟེན་ལ་བྱེད་རིགས་པའི་ཕྱིར་ཟེར་ན་མ་



ཁྱབ་པོ། །བསེ་རུ་ལྟ་བུའི་རང་རྒྱལ་གྱི་སྒོམ་ལམ་དེ། རང་རྒྱལ་གྱི་རང་བཞིན་
གནས་རིགས་ལ་རྟེན་ཚུལ་དེ། མཁའ་ལ་རླུང་བརྟེན་དེ་ལ་ཆུའི་ཕུང་པོ་བརྟེན།
དེ་ལ་ས་ཆེན་པོ་འདི་བརྟེན། དེ་ལ་འགྲོ་བ་འདི་དག་བརྟེན། ཞེས་པའི་སྐབས་
ཀྱི་བརྟེན་ཚུལ་ལ་བྱེད་རིགས་པའི་ཕྱིར། གཟུང་བ་བདེན་མེད་དུ་མངོན་གསུམ་
དུ་རྟོགས་པའི་ཡེ་ཤེས་དེ་ཉིད་ལ། རང་སངས་རྒྱས་ཀྱི་ལམ་ཞེས་བྱ་ལ། དེ་རང་
སངས་རྒྱས་ཀྱི་རྒྱུད་ལ་ཡོད་པ་ནི། དེ་སྐྱེ་མཆེད་དྲུག་གི་ཆོས་ཉིད་ལ་བརྟེན། དེ་
བྱང་ཆུབ་སེམས་དཔའི་རྒྱུད་ལ་ཡོད་པ་ནི། དེ་རང་བཞིན་གནས་རིགས་ལ་བརྟེན་
པའོ། །ཞེས་བཤད་པའི་ཕྱིར། ཁྱབ་སྟེ། རང་རྒྱལ་འཕགས་པའི་རྒྱུད་ཀྱི་གཉིས་
སྟོང་མངོན་གསུམ་དུ་རྟོགས་པའི་མཁྱེན་པ་དེ། རང་རྒྱལ་གྱི་སྐྱེ་མཆེད་དྲུག་གི་
ཆོས་ཉིད་ལ་བརྟེན་པའི་ཚུལ་དེ། དམིགས་རྟེན་ལ་བྱེད་མི་རིགས་པའི་ཕྱིར། མ་
གྲུབ་ན། རང་རྒྱལ་འཕགས་པའི་རྒྱུད་ཀྱི་གཉིས་སྟོང་མངོན་གསུམ་དུ་རྟོགས་
པའི་མཁྱེན་པ་དེས། རང་རྒྱལ་གྱི་རང་བཞིན་གནས་རིགས་ལ་དམིགས་པར་
ཐལ། དེ་དེ་ལ་བརྟེན་ཚུལ་དེ་དམིགས་རྟེན་ལ་བྱེད་རིགས་པའི་ཕྱིར། འདོད་
ན༑ དེས་དེའི་སྐྱེ་མཆེད་དྲུག་གི་ཆོས་ཉིད་མངོན་གསུམ་དུ་རྟོགས་པ་ཐལ། འདོད་
པའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་གཉིས་གཅིག་ཆར་
དུ་མངོན་གསུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། བྱས་པ་ལ་ཁོ་
ན་རེ། གཟུང་དོན་རྟོག་པ་སྤོང་ཕྱིར་དང་། །ཞེས་པའི་གཞུང་འདིས་རང་རྒྱལ་
རང་རྒྱུད་ཀྱིས་བསྡུས་པའི་ལམ་བསྟན་བྱའི་གཙོ་བོར་བྱས་ནས་བསྟན་པར་ཐལ།
521



ཁྱོད་ཀྱི་སྦྱོར་བ་འཐད་པའི་ཕྱིར་ཟེར་ན། མ་ཁྱབ། འདོད་ན། འཕགས་པའི་
བདེན་པ་བཞི་དག་གི་ཞེས་པའི་གཞུང་འདིས། ཉན་ཐོས་རང་རྒྱུད་ཀྱིས་བསྡུས་
པའི་ལམ་བསྟན་བྱའི་གཙོ་བོར་བྱས་ནས་བསྟན་པར་ཐལ། འདོད་པའི་ཕྱིར།
འདོད་མི་ནུས་ཏེ། གཞུང་འདིས་ཉན་ཐོས་རང་རྒྱུད་ཀྱིས་བསྡུས་པའི་ལམ་དངོས་
སུ་བསྟན་ནས། དེ་ཤེས་པའི་ལམ་ཤེས་བསྟན་བྱའི་གཙོ་བོར་བྱས་ནས་བསྟན་
པའི་ཕྱིར། དེར་ཐལ། གཟུང་དོན་རྟོག་པ་སྤོང་ཕྱིར་དང་། ཞེས་པའི་གཞུང་
འདིས་རང་རྒྱལ་རང་རྒྱུད་ཀྱིས་བསྡུས་པའི་ལམ་དངོས་སུ་བསྟན་ནས། དེ་ཤེས་
པའི་ལམ་ཤེས་གཙོ་བོར་བྱས་ནས་བསྟན་པའི་ཕྱིར་ཏེ། གསེར་ཕྲེང་ལས། སྐབས་
འདིར་མདོ་ལས་བསྟན་པའི་ཁྱད་པར་གྱི་ཆོས་གསུམ་ནི། ཐེག་པ་དམན་པའི་
གང་ཟག་གི་རྒྱུད་ལ་བསྐྱེད་པར་བྱ་བ་དང་། བྱང་ཆུབ་སེམས་དཔའི་རྒྱུད་ལ་བསྐྱེད་
པར་བྱ་བ་གཉིས་ཀ་བསྟན་ཅིང་། དེ་ལྟར་བསྟན་བཅོས་འདིར་ཡང་ཤེས་པར་
བྱའོ། །ཞེས་པ་དང་། རྣམ་བཤད་ལས། གཞུང་འདིས་རང་རྒྱལ་གྱི་ལམ་མཚན་
ཉིད་པ་དངོས་སུ་བསྟན་ནས། དེ་མི་དམིགས་པར་རྟོགས་པའི་ལམ་ཤེས་ཤུགས་
ལ་བསྟན་པ་ཡིན་ནོ། །ཞེས་བཤད་པའི་ཕྱིར། ཁ་ཅིག བསེ་རུ་ལྟ་བུའི་རང་
རྒྱལ་གྱི་སྒོམ་ལམ་ཆོས་ཅན། ཁྱད་ཆོས་གསུམ་དང་ལྡན་པ་ཡིན་ཏེ། རང་ལམ་
དུ་ཤེས་སྒྲིབ་གཟུང་རྟོག་ཟད་པར་སྤོང་ནུས། རང་ལམ་དུ་ཤེས་སྒྲིབ་འཛིན་རྟོག་
ཟད་པར་སྤོང་མི་ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་དང་ལྡན་
པའི་ཕྱིར། ཟེར་ན། འོ་ན། རང་རྒྱལ་དགྲ་བཅོམ་པས་ཤེས་སྒྲིབ་གཟུང་རྟོག་
522



སྤངས་པར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། དེ་བདེན་
འཛིན་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ། སེམས་ཅན་
ཡིན་པའི་ཕྱིར། ཁ་ཅིག བསེ་རུ་ལྟ་བུའི་རང་རྒྱལ་དགྲ་བཅོམ་པའི་མཁྱེན་
པ་ཆོས་ཅན། ཁྱོད་ཆོས་གསུམ་དང་ལྡན་ཏེ། རང་ལམ་དུ་ཤེས་སྒྲིབ་གཟུང་
རྟོག་ཟད་པར་སྤོང་ནུས། རང་ལམ་དུ་ཤེས་སྒྲིབ་འཛིན་རྟོག་ཟད་པར་སྤོང་མི་
ནུས། རང་རྒྱལ་གྱི་རིགས་ལ་བརྟེན་པའི་ཁྱད་ཆོས་གསུམ་དང་ལྡན་པ་ཡིན་པའི་
ཕྱིར། ཟེར་ན། རང་རྒྱལ་དགྲ་བཅོམ་པའི་རྒྱུད་ལ་རང་རྒྱལ་གྱི་རིགས་ཡོད་
པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་རང་རྒྱལ་མི་
སློབ་པ་ཡིན་པའི་ཕྱིར། རྣམ་བཤད་ལས། རང་སངས་རྒྱས་ཀྱིས་ཉན་ཐོས་ཀྱི་
སྡེ་སྣོད་ལ་དམིགས་ཀྱང་། དབང་པོའི་ཁྱད་པར་གྱིས་ཆོས་ཀྱི་བདག་མེད་རྟོགས་
པའོ། །ཞེས་པའི་དོན་ལ་མཁས་པ། ཁ་ཅིག རང་རྒྱལ་འཕགས་པ་ཡིན་ན།
གཟུང་བ་ཆོས་ཀྱི་བདག་མེད་ཚད་མས་རྟོགས་པས་ཁྱབ་ཅེས་པ་ལུང་དེའི་དོན་ཡིན་
ལ༑ རྣམ་བཤད་ཀྱི་ཚིག་ཟུར་ལ་གཟུང་བ་ཞེས་པ་བྲིས་མཁན་གྱིས་ཆད་པ་ཡིན་
ཟེར་ན། རང་རྒྱལ་དགྲ་བཅོམ་པ་ཡིན་ན་གཟུང་བ་ཆོས་ཀྱི་བདེན་འཛིན་སྤངས་
པས་ཁྱབ་པར་ཐལ། འདོད་པའི་ཕྱིར། འདོད་ན། རང་རྒྱལ་དགྲ་བཅོམ་པ་
ཆོས་ཅན། དེར་ཐལ། དེའི་ཕྱིར། འདོད་ན། དེས་གཟུགས་བདེན་གྲུབ་ཏུ་
འཛིན་པའི་རྟོག་པ་སྤངས་པར་ཐལ། གཟུང་བ་ཆོས་ཀྱི་བདེན་འཛིན་སྤངས་པ་
གང་ཞིག གཟུགས་བདེན་གྲུབ་ཏུ་འཛིན་པའི་རྟོག་པ་དེ། གཟུང་བ་ཆོས་ཀྱི་
523



བདེན་འཛིན་ཡིན་པའི་ཕྱིར། རྟགས་ཕྱི་མ་མ་གྲུབ་ན། དེར་ཐལ། གཟུགས་
ལ་དམིགས་ནས་ལོངས་སྤྱོད་བྱར་བདེན་པར་ཞེན་པའི་ཞེན་རིག་དེ་དེ་ཡིན་པའི་
ཕྱིར། དེ་ཤེས་སྒྲིབ་གཟུང་རྟོག་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་
ཐལ། རང་གི་དམིགས་ཡུལ་དུ་གྱུར་བའི་གཟུང་བ་ལ་དམིགས་ནས་ལོངས་སྤྱོད་
བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར། ཁ་ཅིག རང་སངས་
རྒྱས་དང་སེམས་ཙམ་པ་གཉིས་ཀྱི་ལྟ་བ་མི་མཚུངས་ཟེར་ན། དེ་མི་འཐད་པར་
ཐལ། གཟུགས་དང་གཟུགས་འཛིན་པའི་ཚད་མ་རྫས་གཞན་གྱིས་སྟོང་བའི་སྟོང་
ཉིད་དེ། དེ་གཉིས་ཀྱི་བསྒོམ་བྱའི་གཙོ་བོ་ཡིན་པའི་ཕྱིར་ཏེ། རང་སངས་རྒྱས་
ཀྱི་བསྒོམ་བྱའི་གཙོ་བོ་ཡིན་པ་གང་ཞིག སེམས་ཙམ་པའི་བསྒོམ་བྱའི་གཙོ་
བོ་ཡིན་པའི་ཕྱིར། དང་པོ་གྲུབ་སྟེ། རང་རྒྱལ་སློབ་པ་འཕགས་པ་དང་། ཉན་
ཐོས་ཀྱི་སློབ་པ་འཕགས་པ་གཉིས་ཀྱི་བསྒོམ་བྱའི་གཙོ་བོ་ལ་མཐོ་དམན་གྱི་ཁྱད་
པར་གཅིག་ཡོད་པའི་ཕྱིར། ཕྱི་མ་གྲུབ་སྟེ། སེམས་ཙམ་པའི་བསྒོམ་བྱའི་གཙོ་
བོ་ཅིག་ཡོད་པའི་ཕྱིར།
རང་ལུགས་ལ་དེའི་མཚན་ཉིད་དབྱེ་བ་དེ་ལ་རྩོད་སྤོང་།
རང་ལུགས་ལ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་
གྱིས་ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་བཟུང་བའི་ཕྱིར་
504



དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་རྒྱུད་
ཀྱི་མཁྱེན་པ་དེ། རང་རྒྱལ་གྱི་ལམ་ཤེས་པའི་ལམ་ཤེས་ཀྱི་མཚན་ཉིད་ཡིན། དེ་
ལ་དབྱེ་ན་བྱང་སེམས་འཕགས་པའི་རྒྱུད་ཀྱི་དེ་དང་། སངས་རྒྱས་འཕགས་པའི་
རྒྱུད་ཀྱི་དེ་གཉིས་སུ་ཡོད། ས་མཚམས་ཐེག་པ་ཆེན་པོའི་མཐོང་ལམ་ནས་སངས་
རྒྱས་ཀྱི་སའི་བར་དུ་ཡོད། གསུམ་པ་ལ་ཁོ་ན་རེ། གཉིས་སྟོང་མངོན་གསུམ་
དུ་རྟོགས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་མཐའ་དག རང་རྒྱལ་གྱི་
ལམ་ཤེས་པའི་ལམ་ཤེས་ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་གཉིས་
སྟོང་མངོན་གསུམ་དུ་རྟོགས་པའི་མཁྱེན་པ་དེ། དེ་ཡིན་པའི་ཕྱིར། མ་གྲུབ་ན་
དེར་ཐལ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་
ཟིན་པའི་སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་བཟུང་བའི་ཕྱིར་དུ་
ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པ་ཡིན་པའི་ཕྱིར། རྩ་བར་
འདོད་ན། གཉིས་སྟོང་མངོན་གསུམ་དུ་རྟོགས་པའི་ཐེག་ཆེན་འཕགས་རྒྱུད་ཀྱི་
མཁྱེན་པ་ཡིན་ན། དེ་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་
ན༑ སངས་རྒྱས་འཕགས་པའི་རྒྱུད་ཀྱི་སྟོང་ཉིད་མངོན་གསུམ་དུ་རྟོགས་པའི་
མཁྱེན་པ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ།
ཆོས་ཅན་དེ་ཡིན་པའི་ཕྱིར།
525



ཐེག་ཆེན་གྱི་ལམ་ཤེས་པའི་ལམ་ཤེས་བཤད་པ།
བདེན་དང་བདེན་ལ་བཟོད་པ་དང་། །ཞེས་སོགས་ཀྱི་སྐབས་སུ་སྦྱོར་བ་དང་།
མཐའ་དཔྱད་པ་གཉིས་ལས་དང་པོ་ནི། ཐེག་ཆེན་གྱི་མཐོང་ལམ་ཤེས་བཟོད་
སྐད་ཅིག་མ་བཅུ་དྲུག་པོ་དེ་ཆོས་ཅན། སྐབས་འདིར་དངོས་སུ་བསྟན་པའི་ཐེག་
ཆེན་གྱི་མཐོང་ལམ་ཡིན་ཏེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་
བདེན་པ་མངོན་རྟོགས་ཡིན་པའི་ཕྱིར། གཉིས་པ་ལ། དགག་བཞག་གཉིས་ལས།
དང་པོ་ལ། རོང་ཊིཀ་པ་ན་རེ། ཐེག་ཆེན་གྱི་མཐོང་ལམ་གསར་དུ་སྐྱེ་བའི་རྟེན་
ལ༑ རང་སྟོབས་ཀྱིས་སྐྱེ་བའི་རྟེན་དང་། གཞན་སྟོབས་ཀྱིས་སྐྱེ་བའི་རྟེན་གཉིས་
ཡོད་དེ། དང་པོའི་དབང་དུ་བྱས་ན། གླིང་གསུམ་གྱི་མི་དང་འདོད་ལྷ་རིགས་
དྲུག་གི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར། ཕྱི་མའི་དབང་དུ་བྱས་
ན༔ ངན་སོང་གསུམ་དང་ཁམས་གོང་གི་རྟེན་ལ་མཐོང་ལམ་གསར་དུ་སྐྱེ་བ་
ཡོད་པའི་ཕྱིར་ཏེ། ཟ་མ་ཏོག་བཀོད་པའི་མདོ་ལས། ཡུལ་ཝ་ར་ཎ་སིར་འཕགས་
པ་འཇིག་རྟེན་དབང་ཕྱུག་གིས་ཡི་དྭགས་མང་པོ་བདེན་པ་མཐོང་བ་ལ་བཀོད་པར།
གསུངས་པའི་ཕྱིར་དང་། ལྷའི་བུ་རབ་གནས་ཀྱིས་ཞུས་པའི་མདོ་ལས། འདོད་
པ་དང་གཟུགས་ཀྱི་ལྷའི་བུ་བྱེ་བ་ཕྱག་བརྒྱས། ཆོས་རྣམས་ལ་ཆོས་ཀྱི་མིག་རྡུལ་
མེད་ཅིང་། དྲི་མ་དང་བྲལ་བ་རྣམ་པར་དག་པ་ཐོབ་པོ་ཞེས་བཤད་པའི་ཕྱིར། ཟེར་
ན༑ འོ་ན། གཏན་ལ་དབབ་པ་བསྡུ་བ་ལས། གཟུགས་དང་གཟུགས་མེད་པའི་
526



ཁམས་གོང་མར་སྐྱེས་པས་ཀྱང་། དང་པོར། བདེན་པ་རྣམས་མངོན་པར་མི་
རྟོགས་ཏེ། ཞེས་པ་དང༌། མཛོད་ལས། གོང་ན་མཐོང་ལམ་མེད། །མི་སྐྱོ་
ལུང་ལས་འདིར་རྩོམ་ཞིང་། དེ་མཐར་ཕྱིན་ཅེས་འབྱུང་ཕྱིར་རོ་ཞེས་བཤད་དེ་
མི་འཐད་པར་ཐལ། ཁམས་གོང་གི་རྟེན་ལ་མཐོང་ལམ་གསར་དུ་སྐྱེས་བ་ཡོད་
པའི་ཕྱིར། རྟགས་ཁས། གཞན་ཡང་། མཛོད་ལས། འདོད་པར་གསུམ་ཐོབ་
ཐམ་ནི། གསུམ་དུའོ། །ཞེས་བཤད་པ་མི་འཐད་པར་ཐལ། ཁམས་གོང་གི་
རྟེན་ལ་ཕྱིར་མི་འོང་གི་འབྲས་བུ་གསར་དུ་ཐོབ་པ་ཡོད་པའི་ཕྱིར་ཏེ། དེའི་རྟེན་
ལ་ཉན་ཐོས་ཀྱི་ལམ་རྗེས་ཤེས་ཐོབ་པ་ཡོད་པ་གང་ཞིག དེའི་རྟེན་ལ་ཕྱིར་འོང་
དང་རྒྱུན་ཞུགས་གང་རུང་གི་འབྲས་བུ་གསར་དུ་ཐོབ་པ་མི་སྲིད་པའི་ཕྱིར། དང་
པོ་གྲུབ་སྟེ། དེའི་རྟེན་ལ་མཐོང་ལམ་གསར་དུ་སྐྱེ་བ་ཡོད་པའི་ཕྱིར། རྣམ་བཤད་
ཀྱི་རྗེས་འབྲང་ཁ་ཅིག ཁམས་གོང་གི་རྟེན་ལ་ཐེག་ཆེན་གྱི་མཐོང་ལམ་གསར་
དུ་ཐོབ་པ་ཡོད་ཟེར་ན། རྣམ་བཤད་ལས། སྒྲ་མི་སྙན་པ་དང་ཟ་མ་དང་མ་ནིང་
མ་གཏོགས་པའི་མི་དང་འདོད་ལྷའི་རྟེན་ལ་སྐྱེ་ཡི། གོང་མའི་རྟེན་ལ་མ་ཡིན་ཏེ།
ཁམས་གསུམ་ལས་སྐྱོ་བ་ཤས་ཆུང་བའི་ཕྱིར། ཞེས་དང་། ལམ་རིམ་ལས།
སྔོན་མིའི་རྟེན་ལ་ལམ་ལ་བློ་སྦྱངས་པའི་བག་ཆགས་འཐུག་པའི་འདོད་ལྷ་ཁ་ཅིག་
དང་པོ་བདེན་པ་མཐོང་བའི་རྟེན་དུ་རུང་ཡང་། ཁམས་གོང་གི་རྟེན་ལ་དང་པོར་
འཕགས་ལམ་ཐོབ་པ་མི་སྲིད་ཅིང་། ཞེས་བཤད་པ་མི་འཐད་པར་ཐལ། དེའི་
རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པའི་ཕྱིར། བྱས་པ་ལ་ཁོ་
527



ན་རེ། ཁམས་གོང་གི་རྟེན་ལ་ཐེག་ཆེན་གྱི་མཐོང་ལམ་གསར་དུ་སྐྱེ་བ་ཡོད་པར་
ཐལ། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་
ལྷ་རྣམས། ལམ་ཤེས་དངོས་སུ་སྐྱེ་བའི་སྣོད་རུང་དུ་བསྒྲུབ་པའི་ཕྱིར་དུ། དེ་
བཞིན་གཤེགས་པའི་རང་བཞིན་གྱི་འོད་ཀྱིས་ལམ་ཤེས་ཀྱི་མདོ་འཆད་པའི་འཁོར་
དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་པ་ཡིན་
པའི་ཕྱིར། ལྷ་རྣམས་རུང་བར་བྱ་བའི་ཕྱིར། །འོད་ཀྱིས་མོག་མོག་པོར་མཛད་
དང་། །ཞེས་གསུངས་པའི་ཕྱིར་ན་མ་ཁྱབ་སྟེ། ལུང་དེའི་དོན་ནི། ལམ་ཤེས་
ཀྱི་མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ལམ་ཤེས་
བརྒྱུད་ནས་སྐྱེ་བའི་སྣོད་རུང་དུ་བསྒྲུབ་པའི་ཕྱིར་དུ། དེ་བཞིན་གཤེགས་པའི་རང་
བཞིན་གྱི་འོད་ཀྱིས་ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་
གཟུགས་ཀྱི་ལྷ་རྣམས་ཀྱི་འོད་མོག་མོག་པོར་མཛད་ཅེས་པའི་དོན་ཡིན་པའི་ཕྱིར།
དེ་ལྟར་མ་ཡིན་ན་ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་འདོད་
གཟུགས་གང་རུང་གི་ལྷ་ཡིན་ན། ལམ་ཤེས་དངོས་སུ་སྐྱེ་བའི་རྟེན་གྱི་གང་ཟག་
ཡིན་དགོས་པར་ཐལ། འདོད་པའི་ཕྱིར། འདོད་ན། དེ་ཡིན་ན། བྱང་ཆུབ་
མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། །
འདོད་མི་ནུས་ཏེ། ལམ་ཤེས་ཀྱི་མདོ་ལས། ལྷའི་བུ་གང་དག་གིས་བླ་ན་མེད་
པ་ཞེས་སོགས་བཤད་པའི་ཕྱིར། སེམས་རྟེན་ལ་ཁ་ཅིག བསམ་གཏན་ས་
དྲུག་ལ་བརྟེན་ནས། ཐེག་ཆེན་གྱི་མཐོང་ལམ་གསར་དུ་ཐོབ་པ་ཡོད་ཟེར་ན། དེ་
58



མི་འཐད་པར་ཐལ། ཐེག་ཆེན་གྱི་མཐོང་ལམ་དངོས་སུ་སྐྱེ་བའི་སེམས་རྟེན་དུ་
གྱུར་བའི་བསམ་གཏན་དང་པོའི་ཉེར་བསྡོགས་མེད་པའི་ཕྱིར། དེར་ཐལ། ཐེག་
ཆེན་གྱི་མཐོང་ལམ་དངོས་སུ་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་
ན༑ བསམ་གཏན་གྱི་དངོས་གཞི་སྙོམས་འཇུག་ཐོབ་པས་ཁྱབ་པ་གང་ཞིག ལམ་
སླ་བ་བསམ་གཏན་གྱི་དངོས་གཞི་སྙོམས་འཇུག་བོར་ནས། ལམ་དཀའ་བ་བསམ་
གཏན་གྱི་ཉེར་བསྡོགས་ལ་བརྟེན་པ་ལ་དགོས་པ་མེད་པའི་ཕྱིར། ཁ་ཅིག འདོད་
སེམས་དང་། སྲིད་རྩེའི་སེམས་ལ་བརྟེན་ནས་ཐེག་ཆེན་གྱི་མཐོང་ལམ་གསར་
དུ་སྐྱེ་བ་ཡོད་ཟེར་ན། དེ་མི་འཐད་པར་ཐལ། རྣམ་བཤད་ལས། འགྲེལ་ཆེན་
དུ་སྒོམ་ལམ་འདོད་སེམས་དང་སྲིད་རྩེའི་སེམས་ལ་བརྟེན་པར་བཤད་ཀྱང་། དེས་
མཐོང་ལམ་ལ་མཚོན་མི་ནུས་སམ་སྙམ་མོ། །ཞེས་བཤད་པའི་ཕྱིར། བྱས་པ་
ལ་ཁོ་ན་རེ། དེ་ཡོད་པར་ཐལ། དེ་ལ་བརྟེན་ནས་ཐེག་ཆེན་གྱི་བྱངཆུབ་ཡན་
ལག་གསར་དུ་ཐོབ་པ་ཡོད་པ་གང་ཞིག ཐེག་ཆེན་གྱི་བྱང་ཆུབ་ཡན་ལག་ཐོབ་
པ་དང་། ཐེག་ཆེན་གྱི་མཐོང་ལམ་ཐོབ་པ་དུས་མཉམ་པའི་ཕྱིར། དང་པོ་གྲུབ་
སྟེ༑ འགྲེལ་ཆེན་ལས། གང་ཡང་འདོད་པའི་ཁམས་དང་། སྲིད་རྩེ་ན་བྱང་
ཆུབ་ལམ་གྱི་ཡན་ལག་སྤངས་ཞེས་བྱ་བ་ནི། ཐབས་ལ་མི་མཁས་པའི་ཕྱིར། ཉན་
ཐོས་ཀྱི་དབང་དུ་བྱས་པ་ཡིན་གྱི། དེ་དང་འདི་ལ་འགལ་བ་མེད་དོ། །ཞེས་བྱ་
བ་ནི་ཁ་ཅིག་གིའོ། །ཞེས་བཤད་པའི་ཕྱིར་ན་མ་ཁྱབ། གཉིས་པ་གྲུབ་སྟེ། མདོ་
སྡེ་རྒྱན་ལས། རྒྱལ་སྲས་བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་
529



ཅད་ནི། །རྟག་ཏུ་མཐོང་བའི་ལམ་དེ་དང༌། །ལྷན་གཅིག་ཏུ་ནི་ཐོབ་པར་འདོད།།
ཅེས་བཤད་པའི་ཕྱིར། ངོ་བོ་ལ་ཁ་ཅིག ཐེག་ཆེན་གྱི་སྦྱོར་ལམ་ཆོས་མཆོག་
གི་མཇུག་ཐོགས་དེ་མ་ཐག་ཏུ་བདེན་བཞིའི་རྣམ་པ་མི་རྟག་སོགས་བཅུ་དྲུག་ལ་
དམིགས་ནས་སྟོང་ཉིད་སྤྲོས་བྲལ་དུ་མངོན་སུམ་དུ་གསར་དུ་རྟོགས་པའི་ཏིང་ངེ་
འཛིན་ཤེས་རབ་མཚུངས་ལྡན་དང་བཅས་པ་གང་ཞིག སྦྱིན་སོགས་སྤྱོད་པའི་
རིགས་མཐའ་དག་གིས་ཟིན་པ་དེ། ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་
ན༑ གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་
ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་
གྲུབ་སྟེ། ཆོས་ཅན་དེའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་
གཉིས་གཅིག་ཆར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། །
ཁ་ཅིག མཚན་ཉིད་དེ་ཐེག་ཆེན་ཐུན་མོང་མ་ཡིན་པའི་མཐོང་ལམ་གྱི་མཚན་
ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆོས་ཅན། མཚན་
ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་
ཆེན་གྱི་རྟོགས་རིགས་སུ་གནས་པའི་ཐེག་ཆེན་གྱི་མཐོང་ལམ་ཡིན་པའི་ཕྱིར། རྩ་
བར་འདོད་ན། དེ་ཆོས་ཅན། མངོན་སུམ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། རྟོག་པ་ཡིན་པའི་ཕྱིར་ཏེ། སློབ་པའི་རྒྱུད་ཀྱི་སྙིང་རྗེ་ཡིན་
པའི་ཕྱིར། ཁ་ཅིག མཚན་ཉིད་དེ་སྐབས་འདིར་དངོས་སུ་བསྟན་པའི་ཐེག་
ཆེན་གྱི་མཐོང་ལམ་གྱི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྟོགས་
530



།
པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན་དེར་ཐལ། ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་ཡིན་པའི་ཕྱིར། རྩ་བར་འདོད་མི་ནུས་
ཏེ༑ དམན་ལམ་སྔོན་དུ་སོང་བའི་ཐེག་ཆེན་གྱི་མཐོང་ལམ་ཡིན་པའི་ཕྱིར། ཁ་
ཅིག སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་
དེ༑ སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་
ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་
རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་
མཐོང་ལམ་མཉམ་གཞག་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། ཐེག་ཆེན་གྱི་
མཐོང་ལམ་ཤེས་པ་བརྒྱད་པོ་གང་རུང་མ་ཡིན་པ་གང་ཞིག ཐེག་ཆེན་གྱི་མཐོང་
ལམ་བཟོད་པ་བརྒྱད་པོ་གང་རུང་མ་ཡིན་པའི་ཕྱིར། ཁྱབ་སྟེ། སྐབས་འདིར་
དངོས་སུ་བསྟན་པའི་ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་ཤེས་
བཟོད་སྐད་ཅིག་མ་བཅུ་དྲུག་ཏུ་གྲངས་ངེས་པ་ཡིན་པའི་ཕྱིར། ཁ་ཅིག སྲིད་
ཞི་གཉིས་ཀྱི་མཐའ་འགོག་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། ཐེག་
ཆེན་གྱི་མཐོང་ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་
ཀྱི་སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ །
ན༑ དེ་ཆོས་ཅན། དོན་དམ་ལ་ལྟོས་པའི་སྲིད་ཞི་གཉིས་ཀྱི་མཐའ་འགོག་བྱེད་
s



ཡིན་པར་ཐལ། འདོད་པ་གང་ཞིག ཀུན་རྫོབ་ལ་ལྟོས་པའི་སྲིད་ཞི་གཉིས་ཀྱི་
མཐའ་འགོག་བྱེད་ཀྱི་མཁྱེན་པ་མ་ཡིན་པའི་ཕྱིར། རྟགས་ཕྱི་མ་མ་གྲུབ་ན་དེར་
ཐལ། ཀུན་རྫོབ་ལ་ལྟོས་པའི་སྲིད་ཞིའི་མཐའ་འགོག་བྱེད་ཀྱི་མཁྱེན་པ་མ་ཡིན་
པའི་ཕྱིར་ཏེ། བདག་མེད་ཕྲ་རགས་གང་རུང་གཅིག་རྟོགས་པའི་མཁྱེན་པ་མ་
ཡིན་པའི་ཕྱིར། རྩ་བར་འདོད་མི་ནུས་ཏེ། སྲིད་ཞི་བདེན་སྟོང་དུ་རྟོགས་པའི་
མཁྱེན་པ་མ་ཡིན་པའི་ཕྱིར། ཁ་ཅིག སྲིད་ཞིའི་མཐའ་འགོག་བྱེད་ཀྱི་རྟོགས་
རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་
ལམ་གྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་
པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། སྲིད་
མཐའ་འགོག་བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
ན༑ ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་
མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པ་ཡིན་པའི་ཕྱིར། ཁ་ཅིག
ཐེག་ཆེན་གྱི་སྦྱོར་ལམ་རྫོགས་རྗེས་སུ་བྱུང་ཞིང་། ཐེག་ཆེན་གྱི་སྒོམ་ལམ་མ་སྐྱེས་
གོང་གི་མཁྱེན་པ་དེ། དེའི་མཚན་ཉིད་ཟེར་ན། ཐེག་ཆེན་གྱི་སྦྱོར་ལམ་གྱི་རྒྱུར་
གྱུར་བའི་ཐེག་ཆེན་གྱི་མཐོང་ལམ་ཆོས་ཅན། ཐེག་ཆེན་གྱི་སྦྱོར་ལམ་རྫོགས་
རྗེས་སུ་བྱུང་བར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར་ཏེ། དེ་ཡོད་
པའི་ཕྱིར། རྩ་བར་འདོད་མི་ནུས་ཏེ། དེའི་སྔ་ལོགས་སུ་བྱུང་བ་ཡིན་པའི་ཕྱིར་
ཏེ༑ དེའི་རྒྱུ་ཡིན་པའི་ཕྱིར། གཞན་ཡང་། ཐེག་ཆེན་གྱི་སྒོམ་ལམ་གྱི་འབྲས་
532.



བུར་གྱུར་བའི་ཐེག་ཆེན་གྱི་མཐོང་ལམ་ཆོས་ཅན། ཐེག་ཆེན་གྱི་སྒོམ་ལམ་མ་
སྐྱེས་གོང་གི་མཁྱེན་པ་ཡིན་པར་ཐལ། ཐེག་ཆེན་གྱི་མཐོང་ལམ་ཡིན་པའི་ཕྱིར།
ཁྱབ་པ་སོང་། འདོད་མི་ནུས་ཏེ། དེའི་རྗེས་སུ་བྱུང་བ་ཡིན་པའི་ཕྱིར་ཏེ། དེའི་
འབྲས་བུ་ཡིན་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་སྒོམ་ལམ་གྱི་འབྲས་
བུ་ཡིན་ན། ཐེག་ཆེན་གྱི་སྒོམ་ལམ་སྔོན་དུ་སོང་བས་ཁྱབ་པར་ཐལ། དེའི་འབྲས་
བུ་ཡིན་ན། དེའི་རྗེས་སུ་བྱུང་བས་ཁྱབ་པའི་ཕྱིར། འདོད་ན། དམན་ལམ་གྱི་
འབྲས་བུ་ཡིན་ན། དམན་ལམ་སྔོན་དུ་སོང་བས་ཁྱབ་པར་ཐལ། འདོད་པའི་
ཕྱིར། འདོད་ན། དམན་ལམ་གྱི་འབྲས་བུར་གྱུར་བའི་ལམ་མ་ཞུགས་ཀྱི་གང་
ཟག་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ལམ་ཞུགས་
ཀྱི་གང་ཟག་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། རྣམ་མཁྱེན་
གྱི་འབྲས་བུར་གྱུར་བའི་ཉན་ཐོས་དགྲ་བཅོམ་པ་ཆོས་ཅན། རྣམ་མཁྱེན་སྔོན་
དུ་སོང་བར་ཐལ། རྣམ་མཁྱེན་གྱི་འབྲས་བུ་ཡིན་པའི་ཕྱིར། འདོད་ན། དེ་
ཆོས་ཅན། ཐེག་ཆེན་དགྲ་བཅོམ་པའི་རྟོགས་པ་སྔོན་དུ་སོང་བར་ཐལ། འདོད་
པའི་ཕྱིར་ན་མ་ཁྱབ། འདོད་མི་ནུས་ཏེ། ཐེག་ཆེན་དགྲ་བཅོམ་པའི་རྟོགས་པ་
སྔོན་དུ་སོང་བའི་ཐེག་དམན་དགྲ་བཅོམ་པ་མེད་པའི་ཕྱིར། ཁོ་ན་རེ། རྒྱུན་ཞུགས་
ཀྱི་འབྲས་བུ་ཡིན་ན། རྒྱུན་ཞུགས་སྔོན་དུ་སོང་བས་ཁྱབ་པར་ཐལ། སྒོམ་ལམ་
ལ་དེའི་ཕྱིར་ཟེར་ན་མ་ཁྱབ། འདོད་ན་རྒྱུན་ཞུགས་ཀྱི་རྒྱུད་ཀྱི་རྣམ་གྲོལ་ལམ་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྒྱུན་ཞུགས་དང་དུས་



མཉམ་ཡིན་པའི་ཕྱིར། གཞན་ཡང་། སྔར་གྱི་མཚན་ཉིད་ལ། ཐེག་དམན་གྱི་
མཐོང་ལམ་ཡིན་ན། ཐེག་དམན་གྱི་སྒོམ་ལམ་མ་སྐྱེས་གོང་གི་མཁྱེན་པ་ཡིན་
དགོས་པར་ཐལ། ཐེག་ཆེན་གྱི་མཐོང་ལམ་ལ་དེའི་ཕྱིར། འདོད་ན། ཉན་
ཐོས་སྒོམ་ལམ་པའི་རྟོགས་པ་སྔོན་དུ་སོང་བའི་རང་རྒྱལ་གྱི་མཐོང་ལམ་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། ཐེག་དམན་གྱི་སྒོམ་ལམ་སྔོན་དུ་
སོང་བའི་མཁྱེན་པ་ཡིན་པའི་ཕྱིར། ཁ་ཅིག ཆོས་ཉིད་ལ་རྩེ་གཅིག་ཏུ་མཉམ་
པར་བཞག་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་
མཉམ་གཞག་ཡེ་ཤེས་ཀྱི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་
ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་
ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གསལ་
གཉིས་ཀ་གྲུབ་སྟེ། ཆོས་ཅན་དེའི་ཕྱིར། ཁ་ཅིག ཐེག་ཆེན་གྱི་མཐོང་ལམ་
མཉམ་གཞག་ཡེ་ཤེས་ཡིན་པ་གང་ཞིག བདེན་འཛིན་ཀུན་བཏགས་ཀྱི་དངོས་
གཉེན་བྱེད་པ་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཚན་ཉིད་
ཟེར་ན། བདེན་འཛིན་ཀུན་བཏགས་ཀྱི་རྒྱུར་གྱུར་བའི་ཐེག་ཆེན་གྱི་མཐོང་ལམ་
བར་ཆད་མེད་ལམ་ཡོད་པར་ཐལ། དེའི་རྒྱུར་གྱུར་བའི་རྣམ་མཁྱེན་ཡོད་པའི་
ཕྱིར་ཏེ། དེའི་རྒྱུར་གྱུར་བའི་སངས་རྒྱས་འཕགས་པ་ཡོད་པའི་ཕྱིར། རྩ་བར་
འདོད་ན། དེའི་རྒྱུར་གྱུར་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་
ཅན། བདེན་འཛིན་ཀུན་བཏགས་ལ་ཕན་འདོགས་བྱེད་ཡིན་པར་ཐལ། དེའི་
534



རྒྱུ་ཡིན་པའི་ཕྱིར། འདོད་མི་ནུས་ཏེ། དེ་དེ་ལ་གནོད་བྱེད་ཡིན་པའི་ཕྱིར་ཏེ།
དེ་དེའི་དངོས་གཉེན་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། ཁ་
ཅིག ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་པ་གང་ཞིག བདེན་
འཛིན་ཀུན་བཏགས་སྤངས་པ་དེ་ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་
ཉིད་ཟེར་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་
ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་
ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་
སྟེ༑ ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་དང་མཉམ་
གཞག་ཐུན་གཅིག་ལས་སྐྱེས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་
ཡོད་པར་ཐལ། ཁྱོད་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པའི་ཕྱིར།
འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག མཐོང་སྤང་སྤངས་པའི་
ཐེག་ཆེན་གྱི་བདེན་པ་མངོན་རྟོགས་དེ། དེའི་མཚན་ཉིད་ཟེར་ན། ཐེག་ཆེན་
མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་ན། དེ་ཆོས་
ཅན། ཐེག་ཆེན་གྱི་མཐོང་ལམ་ཤེས་པ་བརྒྱད་པོ་གང་རུང་ཡིན་པར་ཐལ། འདོད་
པའི་ཕྱིར། ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་ན། ཐེག་
ཆེན་གྱི་མཐོང་ལམ་བཟོད་པ་བརྒྱད་པོ་གང་རུང་ཡིན་དགོས་པའི་ཕྱིར། བྱས་
535



པ་ལ་ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དེ། རྣམ་གྲོལ་ལམ་
ཡིན་པར་ཐལ། དེ་ལ་གནས་པའི་སེམས་དཔའི་རྒྱུད་ལ་རྣམ་གྲོལ་ལམ་ཡོད་པའི་
ཕྱིར་ཏེ། རྗེས་ཐོབ་ཡེ་ཤེས་ལ་གནས་པའི་ཕྱིར་མི་འོང་གི་རྒྱུད་ལ་རྣམ་གྲོལ་ལམ་
ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་སུ་གྱུར་བའི་དགེ་སྦྱོང་ཚུལ་གྱི་འབྲས་
བུ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག་ཡིན་པའི་ཕྱིར། གཞན་ཡང་། རྩ་བའི་མཚན་
ཉིད་ལ། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའི་
རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། འདོད་ན། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་
ལམ་རྣམ་གྲོལ་ལམ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་
ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་
གྱི་མཐོང་ལམ་བར་ཆད་མེད་ལམ་ཡིན་དགོས་པར་ཐལ། འདོད་པའི་ཕྱིར། འདོད་
ན༑ དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར།
ཁ་ཅིག ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་དེ། རྣམ་གྲོལ་ལམ་ཡིན་ཟེར་ན། འོ་ན།
དེ་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་པར་ཐལ། འདོད་པའི་ཕྱིར། འདོད་
ན༑ དེ་ཆོས་ཅན། ཐེག་ཆེན་གྱི་མཐོང་ལམ་རྣམ་གྲོལ་ལམ་མ་ཡིན་པར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། བྱས་པ་ལ་ཁོ་ན་
536



རེ༑ དེ་ཆོས་ཅན། རྣམ་གྲོལ་ལམ་ཡིན་པར་ཐལ། ཉོན་སྒྲིབ་སྤངས་པའི་མཉམ་
གཞག་ཡེ་ཤེས་ཡིན་པའི་ཕྱིར་ན་མ་ཁྱབ། དེ་ལ་ཁྱབ་པ་ཡོད་དེ། ཤེས་སྒྲིབ་སྤངས་
པའི་མཉམ་གཞག་ཡེ་ཤེས་ཡིན་ན། རྣམ་གྲོལ་ལམ་ཡིན་དགོས་པའི་ཕྱིར་ན་ཡང་
མ་ཁྱབ། འོ་ན་ཁྱོད་རང་ལ། ཉོན་སྒྲིབ་སྤངས་པའི་མཉམ་གཞག་ཡེ་ཤེས་ཡིན་
ན༑ རང་དང་མཉམ་གཞག་ཐུན་གཅིག་ལ་སྐྱེས་པའི་བར་ཆད་མེད་ལམ་ཡོད་
པས་ཁྱབ་པར་ཐལ། ཤེས་སྒྲིབ་སྤངས་པའི་མཉམ་གཞག་ཡེ་ཤེས་ཡིན་ན། དེ་
ཡོད་དགོས་པའི་ཕྱིར། ཁྱབ་པ་ཁས། འདོད་ན། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན།
དེར་ཐལ། དེའི་ཕྱིར། འདོད་ན། བྱང་སེམས་སྦྱོར་ལམ་པའི་རྒྱུད་ལ་བར་
ཆད་མེད་ལམ་ཡོད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་དེ། རྣམ་གྲོལ་ལམ་ཡིན་པར་ཐལ། དེ་ལ་གནས་པའི་སེམས་
དཔའི་རྒྱུད་ལ་རྣམ་གྲོལ་ལམ་ཡོད་པའི་ཕྱིར་ཏེ། དེའི་རྒྱུད་ལ་འདུས་བྱས་སུ་གྱུར་
བའི་དགེ་སྦྱོང་ཚུལ་གྱི་འབྲས་བུ་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན། དེར་
ཐལ། དེ་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་ཡིན་པའི་ཕྱིར་ཟེར་
ན༑ གོང་གི་མ་ཁྱབ་མཚམས་ལ་མ་གྲུབ་ན་ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་དགེ་སྦྱོང་
ཚུལ་གྱི་འབྲས་བུ་ཡིན་པའི་ཕྱིར། བྱས་པ་ལ་ཁོ་ན་རེ། དེ་ཆོས་ཅན། དགེ་
537



སྦྱོང་ཚུལ་གྱི་འབྲས་བུ་མ་ཡིན་པར་ཐལ། དགེ་སྦྱོང་ཚུལ་ཡིན་པའི་ཕྱིར་ན་མ་
ཁྱབ། དངོས་པོའི་འབྲས་བུ་ཆོས་ཅན། དངོས་པོའི་འབྲས་བུ་མ་ཡིན་པར་ཐལ།
དངོས་པོ་ཡིན་པའི་ཕྱིར། ཁྱབ་པ་སོང་། ཁ་ཅིག ཐེག་ཆེན་གྱི་མཐོང་ལམ་
རྣམ་གྲོལ་ལམ་ལས་ལངས་པའི་སྒྲ་དོན་འདྲེས་རུང་དུ་འཛིན་པའི་ཞེན་རིག་ཏུ་གྱུར་
བའི་ཐེག་ཆེན་གྱི་བདེན་པ་མངོན་རྟོགས་གང་ཞིག རང་རྒྱུད་ལྡན་གྱི་གང་ཟག་
གི་རྒྱུད་ལ་མངོན་གྱུར་དུ་འབྱུང་བ་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་
པའི་སེམས་དཔའི་རྒྱུད་ཀྱི་གཟུགས་བདེན་སྟོང་སྒྱུ་མ་ལྟ་བུར་གསལ་བར་སྣང་བའི་
ཡེ་ཤེས་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར།
མ་གྲུབ་ན། དེར་ཐལ། དེའི་མཚན་གཞི་ཅིག་ཡོད་པའི་ཕྱིར། རྩ་བར་འདོད་
ན༑ དེ་ཆོས་ཅན། རྟོག་པ་ཡིན་པར་ཐལ། འདོད་པའི་ཕྱིར། འདོད་མི་ནུས་
ཏེ༑ རྟོག་མེད་ཀྱི་ཤེས་པ་ཡིན་པའི་ཕྱིར། གཞན་ཡང་། སློབ་པའི་རྒྱུད་ཀྱི་
རྗེས་ཐོབ་ཡེ་ཤེས་ཡིན་ན། རྟོག་པ་ཡིན་དགོས་པར་ཐལ། འདོད་པའི་ཕྱིར། འདོད་
ན༑ ལམ་སྒྲིགས་ལས། སྒྲུབ་པ་སྒོམ་ལམ་རྗེས་ཐོབ་ཀྱི་གནས་སྐབས་སུ་འབྱུང་
ཡང་། རྟེན་འབྲེལ་སྒྱུ་མ་ལྟ་བུར་གསལ་བར་སྣང་བའི་བློ་སྒྲ་དོན་འདྲེས་རུང་དུ་
འཛིན་པའི་རྟོག་བྲལ་ལོ། །ཞེས་བཤད་པ་མི་འཐད་པར་ཐལ། སློབ་པའི་རྒྱུད་
ཀྱི་རྗེས་ཐོབ་ཡེ་ཤེས་ཡིན་ན། རྟོག་པ་ཡིན་དགོས་པའི་ཕྱིར། ཁ་ཅིག ཐེག་
ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ། དུས་མཐའི་སྐད་
58



ཅིག་མ་ཡིན་ཟེར་ན། དེ་བཅུ་དྲུག་པོ་གཅིག་ཆར་དུ་སྐྱེ་བར་ཐལ། དམ་བཅའ་
འཐད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང་།
ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་གཅིག་ཆར་དུ་སྐྱེ་བར་ཐལ། འདོད་
པའི་ཕྱིར། འདོད་མི་ནུས་ཏེ། དེ་གཉིས་རིམ་ཅན་དུ་སྐྱེ་བ་ཡིན་པའི་ཕྱིར། བྱས་
པ་ལ་ཁོ་ན་རེ། འགྲེལ་ཆེན་ལས། སྡུག་བསྔལ་ལ་ཆོས་ཤེས་པའི་རྗེས་ཐོག་ལ།
སྡུག་བསྔལ་ལ་ཆོས་ཤེས་པའི་བཟོད་པ་དང་། སྡུག་བསྔལ་ལ་ཆོས་ཤེས་པ་འདི་
ནི༑ འཕགས་པའི་ཆོས་རྣམས་ཀྱི་རྒྱུའོ། །ཞེས་སོ་སོར་རང་ལ་མངོན་གྱུར་བའི་
གང་ཟག་མེད་པའི་ཤེས་པ་གང་ཡིན་པ་དེ་ནི། སྡུག་བསྔལ་ལ་རྗེས་སུ་ཤེས་པའི་
བཟོད་པ་ཞེས་བྱའོ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་མཐོང་
ལམ་ཤེས་བཟོད་སྐད་ཅིག་མ་བཅུ་དྲུག་གཅིག་ཆར་དུ་མི་སྐྱེ་བའི་ཕྱིར་ན་མ་ཁྱབ་
སྟེ༑ དེ་ལྟར་གསུངས་པ་བཤད་པའི་གོ་རིམ་ཙམ་ཡིན་པའི་ཕྱིར། ཁ་ཅིག ཐེག་
ཆེན་གྱི་མཐོང་ལམ་ཤེས་པ་བརྒྱད་རིམ་ཅན་དུ་སྐྱེ་ཞིང་། ཐེག་ཆེན་གྱི་མཐོང་
ལམ་བཟོད་པ་བརྒྱད་པོ་རིམ་ཅན་དུ་སྐྱེ་བ་ཡིན་ཟེར་ན། དེ་མི་འཐད་པར་ཐལ།
ཐེག་ཆེན་གྱི་མཐོང་ལམ་བཟོད་པ་བརྒྱད་པོ་གཅིག་ཆར་དུ་སྐྱེ་བ་ཡིན་པའི་ཕྱིར་
ཏེ༑ ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། ཐེག་ཆེན་གྱི་མཐོང་
ལམ་བཟོད་པ་བརྒྱད་ཀ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ཡིན་ན། ཐེག་ཆེན་གྱི་མཐོང་ལམ་ཀུན་འབྱུང་ཆོས་བཟོད་ཡིན་དགོས་
པའི་ཕྱིར་ཏེ། སྡུག་བསྔལ་བདེན་པའི་ཆོས་ཉིད་མངོན་སུམ་དུ་རྟོགས་པའི་ཐེག་
539



ཆེན་གྱི་མཐོང་ལམ་བར་ཆད་མེད་ལམ་ཡིན་ན། ཀུན་འབྱུང་བདེན་པའི་ཆོས་
ཉིད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་
དགོས་པའི་ཕྱིར་ཏེ། སྡུག་བསྔལ་བདེན་པའི་ཆོས་ཉིད་མངོན་སུམ་དུ་རྟོགས་པའི་
གང་ཟག་ཡིན་ན། ཀུན་འབྱུང་བདེན་པའི་ཆོས་ཉིད་མངོན་སུམ་དུ་རྟོགས་པའི་
གང་ཟག་ཡིན་དགོས་པའི་ཕྱིར་ཏེ། མཉན་བྱ་མི་རྟག་པར་མངོན་སུམ་དུ་རྟོགས་
པའི་གང་ཟག་ཡིན་ན། སྒྲ་མི་རྟག་པར་མངོན་སུམ་དུ་རྟོགས་པའི་གང་ཟག་ཡིན་
དགོས་པའི་ཕྱིར་ཏེ། མཉན་བྱ་མི་རྟག་པར་མངོན་སུམ་དུ་རྟོགས་ནས། མཉན་
བྱ་སྒྲ་མི་རྟག་པར་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་མེད་པའི་ཕྱིར།
མ་གྲུབ་ན། མཉན་བྱ་སྒྲ་མི་རྟག་པར་སྒྲུབ་པར་བྱེད་པའི་རྟགས་ཡང་དག་ཡིན་
པར་ཐལ། འདོད་པའི་ཕྱིར། དེས་ན་རང་ལུགས་ལ་ཐེག་ཆེན་གྱི་མཐོང་ལམ་
བཟོད་པ་བརྒྱད་ཀ་གཅིག་ཆར་དུ་སྐྱེ་ཞིང་། ཐེག་ཆེན་གྱི་མཐོང་ལམ་ཤེས་པ་བརྒྱད་
ཀ་གཅིག་ཆར་དུ་སྐྱེ་ལ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་
དྲུག་རིམ་ཅན་དུ་སྐྱེ་བ་ཡིན། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་
བཟོད་པ་བརྒྱད་ཀ་རིམ་ཅན་དུ་སྐྱེ་བ་ཡིན་པར་ཐལ། ཐེག་ཆེན་གྱི་མཐོང་ལམ་
ཤེས་བཟོད་སྐད་ཅིག་མ་བཅུ་དྲུག་རིམ་ཅན་དུ་སྐྱེ་བ་ཡིན་པའི་ཕྱིར་ན་མ་ཁྱབ། ཐེག་
ཆེན་གྱི་མཐོང་ལམ་བཟོད་པ་བརྒྱད་པོ་རྫས་ཐ་དད་ཡིན་པར་ཐལ། ཐེག་ཆེན་
གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་རྫས་ཐ་དད་ཡིན་པའི་ཕྱིར།
ཁྱབ་པ་ཁས། མ་གྲུབ་ན་དེར་ཐལ། དེ་བཅུ་དྲུག་རྫས་སུ་གྲུབ་པ་གང་ཞིག དེ་
540



རྫས་གཅིག་མ་ཡིན་པའི་ཕྱིར། རྟགས་ཕྱི་མ་མ་གྲུབ་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་དང་། ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་
རྫས་གཅིག་ཡིན་པར་ཐལ། འདོད་པའི་ཕྱིར། ཁ་ཅིག ཐེག་ཆེན་གྱི་མཐོང་
ལམ་དེ་ལ་ཤེས་བཟོད་སྐད་ཅིག་མ་བཅུ་དྲུག་ཏུ་གྲངས་ངེས་ཟེར་ན། ཐེག་ཆེན་
གྱི་མཐོང་ལམ་ཡིན་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཡིན་
དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཐེག་ཆེན་གྱི་མཐོང་
ལམ་རྗེས་ཐོབ་ཡེ་ཤེས་གཞི་མ་གྲུབ་པར་ཐལ། འདོད་པའི་ཕྱིར། འདོད་ན།
རྗེས་ཐོབ་ལུས་ངག་གི་བྱ་བ་ཁྱད་པར་ཅན་ལ་གནས་པའི་བྱང་སེམས་མཐོང་ལམ་
པ་མེད་པར་ཐལ། འདོད་པའི་ཕྱིར། འདོད་ན། ཕྱིར་མི་ལྡོག་པའི་རྟགས་ཐོབ་
པའི་བྱང་སེམས་མཐོང་ལམ་པ་མེད་པར་ཐལ། འདོད་པའི་ཕྱིར། འདོད་མི་
ནུས་ཏེ། ངེས་འབྱེད་ཡན་ལག་གནས་གཟུང་སྟེ། །མཐོང་དང་སྒོམ་པའི་ལམ་
དག་ལ། །ཞེས་སོགས་བཤད་པའི་ཕྱིར། རོང་ཊིཀ་པ་ན་རེ། མཐོང་ལམ་
རྗེས་ཐོབ་ཡེ་ཤེས་མེད་ཟེར་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་
ཡིན་ན། མཉམ་གཞག་པ་ཡིན་དགོས་པར་ཐལ། དེ་ཡིན་ན་མཐོང་ལམ་པ་ཡིན་
དགོས་པ་གང་ཞིག མཐོང་ལམ་རྗེས་ཐོབ་ཡེ་ཤེས་མེད་པའི་ཕྱིར། ཕྱི་མ་
དངོས། དང་པོ་གྲུབ་སྟེ། སྒོམ་ལམ་བར་ཆད་མེད་ལམ་ལ་གནས་པའི་དེ་མེད་
པའི་ཕྱིར། མ་གྲུབ་ན། དེར་ཐལ། དེ་ཡིན་ན་རྒྱུན་ཞུགས་འབྲས་གནས་ཙམ་
པོ་བ་ཡིན་དགོས་པའི་ཕྱིར། རྩ་བར་འདོད་ན། མཉམ་གཞག་ལ་གནས་བཞིན་
541



པའི་ངང་ནས་འཆི་འཕོ་བ་གཅིག་ཡོད་པར་ཐལ། འདོད་པའི་ཕྱིར། ཁ་ཅིག
ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེས། བདེན་བཞིའི་ཆོས་ཉིད་
མངོན་སུམ་དུ་རྟོགས་པའི་ཆ་ནས། ཆོས་བཟོད་བཞིར་བཞག་པ་ཡིན་ལ། ལྷག་
མ་རྣམས་ལ་རིགས་འགྲེ་ཟེར་ན། བདེན་བཞིའི་ཆོས་ཉིད་མངོན་སུམ་དུ་རྟོགས་
པའི་ཡེ་ཤེས་ཡིན་ན། ཐེག་ཆེན་གྱི་མཐོང་ལམ་བཟོད་པ་བརྒྱད་ཀ་ཡིན་དགོས་
པར་ཐལ། དམ་བཅའ་འཐད་པའི་ཕྱིར། འདོད་ན་རྣམ་མཁྱེན་ཆོས་ཅན། དེར་
ཐལ། དེའི་ཕྱིར། ཁ་ཅིག ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
དེས། བདེན་བཞིའི་ཆོས་ཉིད་མངོན་སུམ་དུ་རྟོགས་ཤིང༌། མཐོང་སྤང་རྟོག་
པའི་དངོས་གཉེན་བྱེད་པའི་ཆ་ནས། ཆོས་བཟོད་བཞིར་བཞག་པ་ཡིན་ལ། ཐེག་
ཆེན་གྱི་མཐོང་ལམ་སྡུག་བསྔལ་རྗེས་བཟོད་དེ། ཆོས་བཟོད་བཞིའི་ཆོས་ཉིད་མངོན་
སུམ་དུ་རྟོགས་ཤིང་། མཐོང་སྤང་རྟོག་པའི་དངོས་གཉེན་བྱེད་པའི་ཆ་ནས། རྗེས་
བཟོད་བཞིར་བཞག ཐེག་ཆེན་གྱི་མཐོང་ལམ་སྡུག་བསྔལ་ཆོས་ཤེས་དེས།
བདེན་བཞིའི་ཆོས་ཉིད་མངོན་སུམ་དུ་རྟོགས་ཞིང་མཐོང་སྤང་རྟོག་པ་ལས་དངོས་
སུ་གྲོལ་བའི་ཆ་ནས། ཆོས་ཤེས་བཞིར་བཞག ཐེག་ཆེན་གྱི་མཐོང་ལམ་
སྡུག་བསྔལ་རྗེས་ཤེས་དེས། ཆོས་ཤེས་བཞིའི་ཆོས་ཉིད་མངོན་སུམ་དུ་རྟོགས་
ཤིང་། མཐོང་སྤང་རྟོག་པ་ལས་དངོས་སུ་གྲོལ་བའི་ཆ་ནས། ཐེག་ཆེན་གྱི་མཐོང་
ལམ་རྗེས་ཤེས་བཞིར་བཞག་པ་ཡིན། དེས་ན་ཐེག་ཆེན་གྱི་མཐོང་ལམ་བར་ཆད་
མེད་ལམ་གྱིས་ཁོ་རང་ཤུགས་ལ་མ་རྟོགས་སོ། །ཟེར་ན། འོ་ན། འགྲེལ་ཆེན་
51



ལས། ཆོས་ཤེས་པའི་བཟོད་པ་དང་། ཆོས་ཤེས་པས་ནི་གཟུང་བ་རྟོགས་ལ།
རྗེས་སུ་ཤེས་པའི་བཟོད་པ་དང་རྗེས་སུ་ཤེས་པས་ནི་འཛིན་པ་རྟོགས་སོ། །ཞེས་
བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང་། དྲང་ངེས་རྣམ་
འབྱེད་ལས། ལུགས་འདིས་ཡེ་ཤེས་རང་རིག་ཏུ་བཞེད་པས། ཡེ་ཤེས་ཀྱང་
ཡུལ་དུ་འགྱུར་རོ་སྙམ་ན། ཡུལ་གང་ལ་ལྟོས་ནས། དེ་ཁོ་ན་ཉིད་རྟོགས་པའི་
ཡུལ་དེ་ལ་དགོངས་པས་སྐྱོན་མེད་དེ། ཞེས་བཤད་པ་མི་འཐད་པར་ཐལ། དམ་
བཅའ་འཐད་པའི་ཕྱིར། གཞན་ཡང་། ལམ་ཤེས་ཉིད་ཀྱི་ཚུལ་ལ་ནི། །ཞེས་
པའི་གཞུང་འདིས། བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་
པའི་ལམ་ཤེས་དེ། སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་
གྱིས་ཟིན་པའི་སྒོ་ནས། ཉན་ཐོས་ཀྱི་ལམ་ཤེས་བསྟན་བྱའི་གཙོ་བོར་བྱས་ནས་
བསྟན་པར་ཐལ། གཞུང་འདིའི་བསྟན་དོན་གྲུབ་པའི་ཕྱིར། འདོད་ན། དེས་
ཉན་ཐོས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན། བྱང་སེམས་
འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དེ། སེམས་
བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས། བྱང་
སེམས་ཀྱི་ལམ་ཤེས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་
མཐོང་ལམ་བར་ཆད་མེད་ལམ་དེས། ཐེག་ཆེན་གྱི་མཐོང་ལམ་བར་ཆད་མེད་
ལམ་རྟོགས་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་
མཐོང་ལམ་བར་ཆད་མེད་ལམ་གྱི་གཞལ་བྱ་དོན་དམ་བདེན་པ་མ་ཡིན་པར་ཐལ།
543



དེས་ཁོ་རང་ཤུགས་ལ་རྟོགས་པའི་ཕྱིར། འདོད་ན། དེའི་གཞལ་བྱ་ཆོས་ཅན།
དོན་དམ་བདེན་པ་ཡིན་པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་
གྱི་དངོས་ཀྱི་གཞལ་བྱ་ཡིན་པའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་
མཐོང་ལམ་བར་ཆད་མེད་ལམ་གྱིས་ཁོ་རང་གི་གཞལ་བྱ་དངོས་སུ་རྟོགས་པའི་
ཕྱིར། མ་གྲུབ་ན། དེ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ།
ཚད་མ་ཡིན་པའི་ཕྱིར་ན་མ་ཁྱབ། འོ་ན། གཟུགས་འཛིན་དབང་པོའི་མངོན་
སུམ་ཆོས་ཅན། རང་གི་གཞལ་བྱ་དངོས་སུ་རྟོགས་པར་ཐལ། ཚད་མ་ཡིན་
པའི་ཕྱིར། ཁྱབ་པ་སོང་། འདོད་ན། དེའི་གཞལ་བྱ་ཆོས་ཅན། དངོས་པོ་
ཡིན་པར་ཐལ། གཟུགས་འཛིན་དབང་པོའི་མངོན་སུམ་གྱི་དངོས་ཀྱི་གཞལ་བྱ་
ཡིན་པའི་ཕྱིར། ཡང་ཁོ་ན་རེ། ཐེག་ཆེན་གྱི་མཐོང་ལམ་བར་ཆད་མེད་ལམ་
དེ༑ ཐ་སྙད་དཔྱོད་བྱེད་ཀྱི་ཚད་མ་ཡིན་པར་ཐལ། དེས་དེ་ཤུགས་ལ་རྟོགས་
པ་ཡིན་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་དོན་དམ་དཔྱོད་བྱེད་ཀྱི་
ཚད་མ་ཡིན་པའི་ཕྱིར། ཁ་ཅིག ཐེག་ཆེན་གྱི་མཐོང་ལམ་བར་ཆད་མེད་
ལམ་གྱི་གཞལ་བྱ་དེ། མ་ཡིན་དགག་ཡིན་པར་ཐལ། དེས་ཆོས་ཉིད་མངོན་
སུམ་དུ་རྟོགས་པའི་ཤུགས་ལ་ཁོ་རང་རྟོགས་པ་ཡིན་པའི་ཕྱིར་ན་ཡང་མ་ཁྱབ།
གཞན་ཡང་། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་ཁོ་རང་རྟོགས་
པར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་
དུ་རྟོགས་པའི་མཁྱེན་པ་དེས། ཁོ་རང་རྟོགས་པའི་ཕྱིར། མ་གྲུབ་ན། དེར་
544



，
ཐལ། ལམ་བསྒྲིགས་ལས། ཉན་ཐོས་ཀྱི་ལམ་གྱི་དམིགས་པ་ལ་སྒྲོ་འདོགས་
ཆོད་པས་དེའི་དམིགས་པ་ལ་སྒྲོ་འདོགས་ཆོད་པ་ཡིན་ནོ། །ཞེས་བཤད་པའི་ཕྱིར།
ཁ་ཅིག ཉན་ཐོས་ཀྱི་མཐོང་ལམ་བཟོད་པ་བརྒྱད་པོ་རིམ་ཅན་དུ་སྐྱེ་ཞིང་། ཉན་
ཐོས་ཀྱི་མཐོང་ལམ་ཤེས་པ་བརྒྱད་པོ་རིམ་ཅན་དུ་སྐྱེ་བ་ཡིན་ཟེར་ན། དེ་མི་འཐད་
པར་ཐལ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་ཁམས་གསུམ་
གའི་མཐོང་སྤང་ཉོན་མོངས་ཀྱི་དངོས་གཉེན་ཡིན་པའི་ཕྱིར། དེར་ཐལ། གསེར་
ཕྲེང་ལས། ཆོས་བཟོད་ཁམས་གསུམ་གའི་མཐོང་སྤང་གི་གཉེན་པོར་གསུངས་
པའི་རྗེས་སུ་བཟང་པོའི་ཞབས་ལ་སོགས་པའི་མཁས་པ་དུ་མ་ཞིག་འབྲང་ངོ་། །ཞེས་
པ་དང་། རྣམ་བཤད་ལས། སྐད་ཅིག་མ་དང་པོ་བཅོ་ལྔ་ལ་གནས་པ་ལ་ཞུགས་
པ་དང༌། བཅུ་དྲུག་ལ་གནས་པ་འབྲས་གནས་སུ་འདོད་པ་བྱེ་བྲག་སྨྲ་བ་སོགས་
ཀྱི་འདོད་པ་ཡིན་གྱི། ཞེས་བཤད་པའི་ཕྱིར། བྱས་པ་ལ་ཁོ་ན་རེ། ཀུན་བཏུས་
ལས་རྒྱུན་ཏུ་ཞུགས་པའི་འབྲས་བུ་ལ་འཇུག་པ་གང་ཞེ་ན། གང་ངེས་པར་འབྱེད་
པའི་ཆ་དང་མཐུན་པ་ལ། མཐོང་བའི་ལམ་གྱི་སེམས་ཀྱི་སྐད་ཅིག་མ་བཅོ་ལྔ་
ལ་གནས་པའི་གང་ཟག་གོ། །ཞེས་བཤད་པ་མི་འཐད་པར་ཐལ། མཐོང་ལམ་
སྐད་ཅིག་མ་བཅོ་ལྔ་ལ་གནས་པའི་རྒྱུན་ཞུགས་མེད་པའི་ཕྱིར་ན་མ་ཁྱབ་སྟེ། ལུང་
དེ་དངོས་སྨྲ་བའི་ལུགས་ཡིན་གྱི། སྐབས་འདིར་ཁས་ལེན་མི་རིགས་པའི་ཕྱིར། །
བྱས་པ་ལ་ཁོ་ན་རེ། འདོད་པའི་སས་བསྡུས་ཀྱི་མཐོང་སྤང་ཉོན་མོངས་སྤངས་
པའི་གང་ཟག་ཡིན་ན། ཁམས་གོང་གི་སས་བསྡུས་ཀྱི་མཐོང་སྤང་ཉོན་མོངས་
，
z
，
མ༌ཡས
ཟླ
.::
，
646



སྤངས་པའི་གང་ཟག་ཡིན་དགོས་པར་ཐལ། ཉན་ཐོས་ཀྱི་མཐོང་ལམ་སྡུག་བསྔལ་
ཆོས་བཟོད་དེ། ཁམས་གསུམ་ཀའི་མཐོང་སྤང་ཉོན་མོངས་ཀྱི་དངོས་གཉེན་ཡིན་
པའི་ཕྱིར། འདོད་ན། འདོད་པའི་སས་བསྡུས་ཀྱི་སྒོམ་སྤང་ཉོན་མོངས་སྤངས་
པའི་གང་ཟག་ཡིན་ན། ཁམས་གོང་གི་སས་བསྡུས་ཀྱི་སྒོམ་སྤང་ཉོན་མོངས་སྤངས་
པའི་གང་ཟག་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་ན།
ཕྱིར་མི་འོང་ཆོས་ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། འདོད་
ཉོན་མ་ལུས་པར་སྤངས་པའི་གང་ཟག་ཡིན་པའི་ཕྱིར། བྱས་པ་ལ་ཁོ་ན་རེ། རྣམ་
བཤད་ལས། རྣལ་འབྱོར་བའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལམ་
སྐྱེ་བ་ན་རིམ་པ་དེ་དང་མཐུན་པར་སྐྱེ་བ་ཡིན་ནོ། །ཞེས་བཤད་པ་མི་འཐད་པར་
ཐལ། ཉན་ཐོས་ཀྱི་མཐོང་ལམ་བཟོད་པ་བརྒྱད་པོ་རིམ་ཅན་དུ་སྐྱེ་བ་མ་ཡིན་པའི་
ཕྱིར་ན་མ་ཁྱབ། ཐེག་དམན་གྱི་མཐོང་ལམ་བཟོད་པ་བརྒྱད་རིམ་ཅན་དུ་སྐྱེ་བ་
གཅིག་ཡོད་པ་ལུང་དེའི་དོན་ཡིན་པའི་ཕྱིར། ཁ་ཅིག འདའ་བྱའི་ཐེག་ཆེན་
གྱི་མཐོང་ལམ་དང་། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་པོ་རིམ་ཅན་
དུ་སྐྱེ་བ་ཡིན་ཟེར་ན། དེ་མི་འཐད་པར་ཐལ། དེ་གཉིས་པོ་གཅིག་ཆར་དུ་སྐྱེ་
བ་ཡིན་པའི་ཕྱིར། མ་གྲུབ་ན་དེར་ཐལ། ཐེག་ཆེན་གྱི་མཐོང་ལམ་བར་ཆད་
མེད་ལམ་པའི་རྒྱུད་ལ་འདའ་བྱའི་ཐེག་ཆེན་གྱི་མཐོང་ལམ་ཡོད་པའི་ཕྱིར་ཏེ། དེའི་
རྒྱུད་ལ་གང་ཟག་གི་བདག་མེད་པ་མངོན་སུམ་དུ་རྟོགས་པའི་མཁྱེན་པ་ཡོད་པའི་
ཕྱིར་ཏེ། རང་རྒྱལ་མཐོང་ལམ་བར་ཆད་མེད་ལམ་པའི་རྒྱུད་ལ་དེ་ཡོད་པའི་ཕྱིར་
546



ཏེ༑ རང་རྒྱལ་གྱི་མཐོང་ལམ་བར་ཆད་མེད་ལམ་དེ། རང་རྒྱུད་ལྡན་གྱི་གང་
ཟག་གི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར་
ཏེ༑ དེ་གཞི་ཤེས་ཡིན་པའི་ཕྱིར། གཞན་ཡང་། གང་ཟག་གི་བདག་འཛིན་
ལྷན་སྐྱེས་སྤངས་པའི་གང་ཟག་ཡིན་ན། དེའི་ཞེན་ཡུལ་མེད་པར་མངོན་སུམ་
ཀུན་བཏགས་སྤངས་པའི་གང་ཟག་ཡིན་ན། དེའི་ཞེན་ཡུལ་མེད་པར་མངོན་སུམ་
དུ་རྟོགས་པའི་གང་ཟག་ཡིན་པས་མ་ཁྱབ་པའི་ཕྱིར། མ་གྲུབ་ན། ཐེག་ཆེན་གྱི་
མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན། གང་ཟག་
གི་བདག་འཛིན་ཀུན་བཏགས་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པར་
ཐལ། གང་ཟག་གི་བདག་འཛིན་ཀུན་བཏགས་སྤངས་པ་ཡིན་པའི་ཕྱིར་ཏེ། མཐོང་
སྤང་རྟོག་པ་སྤངས་པ་ཡིན་པའི་ཕྱིར། རྩ་བར་འདོད་ན། དེའི་རྒྱུད་ལ་གང་ཟག་
གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པར་ཐལ། དེ་གང་ཟག་
གི་བདག་འཛིན་ཀུན་བཏགས་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་
བྱང་སེམས་འཕགས་པ་ཡིན་པའི་ཕྱིར། རང་ལུགས་ལ། འདའ་བྱའི་ཐེག་ཆེན་
གྱི་མཐོང་ལམ་དང་། འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་གཅིག་ཆར་
དུ་སྐྱེ་ཞིང་། དེ་གཉིས་མངོན་གྱུར་ཏུ་རིམ་ཅན་དུ་སྐྱེ་བ་ཡིན་ནོ། །བྱས་པ་ལ་
ཁོ་ན་རེ། འདའ་བྱའི་ཐེག་ཆེན་གྱི་མཐོང་ལམ་ཆོས་ཅན། འདའ་བྱེད་ཀྱི་ཐེག་
ཆེན་གྱི་མཐོང་ལམ་གྱི་རྗེས་སུ་སྐྱེས་པར་ཐལ། དེའི་རྗེས་སུ་མངོན་གྱུར་ཏུ་སྐྱེས་
547



པ་ཡིན་པའི་ཕྱིར་ན་མ་ཁྱབ། འོ་ན། འདའ་བྱའི་ཐེག་ཆེན་གྱི་མཐོང་ལམ་དང་།
འདའ་བྱེད་ཀྱི་ཐེག་ཆེན་གྱི་མཐོང་ལམ་གཉིས་མངོན་གྱུར་ཏུ་གཅིག་ཆར་དུ་སྐྱེས་
པར་ཐལ། དེ་གཉིས་མངོན་གྱུར་ཏུ་རིམ་ཅན་དུ་མི་སྐྱེས་པའི་ཕྱིར། རྟགས་
ཁས། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་
འདའ་བྱའི་ཐེག་ཆེན་གྱི་མཐོང་ལམ་མངོན་གྱུར་ཏུ་ཡོད་པར་ཐལ། འདོད་པའི་
ཕྱིར། འདོད་ན། དེའི་རྒྱུད་ལ་ཐེག་ཆེན་གྱི་ཀུན་རྫོབ་སེམས་བསྐྱེད་མངོན་གྱུར་
ཏུ་ཡོད་པར་ཐལ། འདོད་པའི་ཕྱིར། འདོད་ན། རྣམ་བཤད་ལས། སྟོང་བ་
ཉིད་ལ་མཉམ་པར་བཞག་བཞིན་པའི་དུས་ཉིད་ན། གང་ཟག་དེའི་རྒྱུད་ལ་ཐེག་
ཆེན་སེམས་བསྐྱེད་ཀྱང་ཡོད་མོད་ཀྱི་སེམས་ཅན་གྱི་དོན་དུ་སངས་རྒྱས་ཐོབ་པར་
བྱའོ། །སྙམ་པའི་བློ་མངོན་གྱུར་ཏུ་ཡོད་པ་ག་ལ་དགོས། ཞེས་བཤད་པ་མི་འཐད་
པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། སྐྱོན་མེད་དེ་ཐེག་ཆེན་གྱི་
མཐོང་ལམ་བར་ཆད་མེད་ལམ་གྱི་དུས་སུ་ཐེག་ཆེན་སེམས་བསྐྱེད་མེད་ཅེས་པ་
ལུང་དེའི་དོན་ཡིན་ཟེར་ན། ཐེག་ཆེན་གྱི་སེམས་བསྐྱེད་དེ་ཐེག་ཆེན་གྱི་མཐོང་
ལམ་བར་ཆད་མེད་ལམ་གྱི་རྒྱུ་ཡིན་པར་ཐལ། དེའི་དུས་ན་དེ་མེད་པ་ལ་རྒྱུ་མཚན་
གཅིག་ཡོད་པའི་ཕྱིར། འདོད་ན། དེ་རྣམ་མཁྱེན་གྱི་རྒྱུ་ཡིན་པར་ཐལ། འདོད་
པའི་ཕྱིར། འདོད་ན། དེ་རྣམ་མཁྱེན་སྐད་ཅིག་དང་པོའི་རྒྱུ་ཡིན་པར་ཐལ་ལོ།།
འདོད་ན། དེ་དེའི་ཉེར་ལེན་ཡིན་པར་ཐལ། འདོད་པའི་ཕྱིར། འདོད་ན། དེ་
ཆོས་ཅན། སེམས་ཅན་གྱི་རྒྱུད་ཀྱི་ཤེས་པ་ཡིན་པར་ཐལ། འདོད་པའི་ཕྱིར།
548



གཞན་ཡང་། རྩ་བའི་ཐལ་འགྱུར་དེ་གནོད་བྱེད་དུ་མི་འཇུག་སྟེ། བྱང་སེམས་
རྒྱུན་མཐའ་བ་ཆོས་ཅན། རང་དུས་སྐད་ཅིག་གཉིས་པར་སྐྱེས་པར་ཐལ། རང་
དུས་སྐད་ཅིག་གཉིས་པར་སངས་རྒྱས་འཕགས་པར་སྐྱེས་པ་ཡིན་པའི་ཕྱིར། ཁྱབ་
པ་སོང་། གཞན་ཡང་། ས་བོན་ཆོས་ཅན། རང་གི་དངོས་འབྲས་ཁོ་ན་སྐྱེད་
བྱེད་ཡིན་པར་ཐལ། རང་གི་དངོས་འབྲས་ཁོ་ན་དངོས་སུ་སྐྱེད་བྱེད་ཡིན་པའི་
ཕྱིར། འདོད་ན། དེ་ཆོས་ཅན། རང་གི་བརྒྱུད་འབྲས་སྐྱེད་བྱེད་མ་ཡིན་པར་
ཐལ། རང་གི་དངོས་འབྲས་ཁོ་ན་སྐྱེད་བྱེད་ཡིན་པའི་ཕྱིར། བྱས་པ་ལ་ཁོ་ན་
རེ༑ ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་དུས་སུ་འདའ་བྱའི་ཐེག་ཆེན་
གྱི་མཐོང་ལམ་ཡོད་པར་ཐལ། དེའི་དུས་སུ་འདའ་བྱའི་ཐེག་ཆེན་གྱི་མཐོང་ལམ་
མངོན་གྱུར་ཏུ་ཡོད་པའི་ཕྱིར་ཏེ། དེ་ལ་གནས་པའི་སེམས་དཔའི་རྒྱུད་ལ་འདའ་
བྱའི་ཐེག་ཆེན་གྱི་མཐོང་ལམ་མངོན་གྱུར་ཏུ་ཡོད་པའི་ཕྱིར་ན་མ་ཁྱབ། མ་གྲུབ་
ན་དེར་ཐལ། དེའི་རྒྱུད་ལ་འདུས་བྱས་མི་རྟག་པར་མངོན་སུམ་དུ་རྟོགས་པའི་
མཁྱེན་པ་ཡོད་པའི་ཕྱིར། མ་ཁྱབ་མཚམས་ལ། དུ་བའི་དུས་སུ་མེ་ཡོད་པར་
ཐལ། དུ་ལྡན་གྱི་ལ་ལ་མེ་ཡོད་པའི་ཕྱིར། ཁྱབ་པ་འགྲིག ཁ་ཅིག ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ། འདའ་བྱའི་ཐེག་ཆེན་གྱི་མཐོང་
ལམ་ཡིན་ཟེར་ན། དེ་ཆོས་ཅན། འདའ་བྱའི་ཐེག་ཆེན་གྱི་མཐོང་ལམ་མ་ཡིན་
པར་ཐལ། འདའ་བྱེད་ཀྱི་ཐེག་ཆེན་གྱི་མཐོང་ལམ་ཡིན་པའི་ཕྱིར་ཏེ། འདའ་
བྱེད་ཀྱི་ཐེག་ཆེན་གྱི་མཐོང་ལམ་ཡོད་པའི་ཕྱིར། བྱས་པ་ལ་ཁོ་ན་རེ། དེ་ཆོས་
549



ཅན། འདའ་བྱའི་ཐེག་ཆེན་གྱི་མཐོང་ལམ་ཡིན་པར་ཐལ། ཐེག་ཆེན་གྱི་མཐོང་
ལམ་གང་ཞིག འདའ་བྱའི་ས་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་
ཐལ། འདའ་བྱའི་ས་དགུ་གཞི་གྲུབ་པའི་ཕྱིར་ཟེར་ན། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ།
བར་ཆད་མེད་པ་གང་ཞིག་རྩེ་སྦྱོར་ཡིན་པའི་ཕྱིར། ཁྱབ་པ་སོང་། གཞན་ཡང་།
དེ་ཆོས་ཅན། སྦྱོར་བའི་ལམ་ཡིན་པར་ཐལ། ལམ་གང་ཞིག སྦྱོར་བ་ཡིན་
པའི་ཕྱིར། ཁྱབ་པ་འགྲིག ཡང་ཁ་ཅིག ཐེག་ཆེན་གྱི་མཐོང་ལམ་བར་
ཆད་མེད་ལམ་པའི་རྒྱུད་ལ་འདའ་བྱའི་ཐེག་ཆེན་གྱི་མཐོང་ལམ་མངོན་དུ་གྱུར་
ཏུ་ཡོད་ཟེར་ན། འདའ་བྱའི་ཐེག་ཆེན་གྱི་མཐོང་ལམ་དང་། འདའ་བྱེད་ཀྱི་ཐེག་
ཆེན་གྱི་མཐོང་ལམ་གཉིས་མངོན་གྱུར་ཏུ་གཅིག་ཆར་དུ་སྐྱེ་བར་ཐལ། འདོད་
པའི་ཕྱིར། འདོད་མི་ནུས་ཏེ། འདའ་བྱའི་ཐེག་ཆེན་གྱི་མཐོང་ལམ། འདའ་
བྱེད་ཀྱི་ཐེག་ཆེན་གྱི་མཐོང་ལམ་གྱི་རྗེས་སུ་མངོན་གྱུར་ཏུ་སྐྱེས་པའི་ཕྱིར། དེར་
ཐལ། རྣམ་བཤད་ལས། དེ་ཉིད་ཀྱིས་སྒྲིབ་པ་གཉིས་ཀུན་བཏགས་ཀྱི་ས་བོན་
ཟད་པར་བཅོམ་ནས། དེའི་རྗེས་སུ་རྣམ་པ་བཅུ་དྲུག་མངོན་སུམ་དུ་རྟོགས་པའི་
འདའ་བྱའི་མཐོང་ལམ་མངོན་གྱུར་ཏུ་སྐྱེ་བ་ཡིན་ནོ། །ཞེས་བཤད་པའི་ཕྱིར། ཁ་
ཅིག ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ། ཐེག་ཆེན་
གྱི་སེམས་བསྐྱེད་མེད། ཟེར་ན། རྣམ་བཤད་ལས། སྟོང་བ་ཉིད་ལ་རྩེ་གཅིག་
ཏུ་མཉམ་པར་བཞག་བཞིན་པའི་དུས་ན་གང་ཟག་དེའི་རྒྱུད་ལ་ཐེག་ཆེན་སེམས་
550



བསྐྱེད་ཀྱང་ཡོད་མོད་ཀྱི་ཞེས་བཤད་པ་མི་འཐད་པར་ཐལ། འདོད་པའི་ཕྱིར།
བྱས་པ་ལ་ཁོ་ན་རེ། སྐྱོན་མེད་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་
པའི་རྒྱུད་ལ་ཐེག་ཆེན་སེམས་བསྐྱེད་དབང་ལྡན་གྱི་ཚུལ་གྱིས་ཡོད་ཅེས་པ་ལུང་
དེའི་དོན་ཡིན་པའི་ཕྱིར། ཟེར་ན། འོ་ན། བྱང་སེམས་ཀྱི་ལམ་ཤེས་པའི་ལམ་
ཤེས་ཀྱི་རྒྱུ་ངེས་འབྱེད་ཆ་མཐུན་གྱི་དངོས་ཀྱི་ཉེར་ལེན་བྱས་པ་ལ་བརྟེན་ནས་བྱུང་
བའི་བྱང་སེམས་ཀྱི་ལམ་ཤེས་པའི་ལམ་ཤེས་ཅིག་མེད་པར་ཐལ། ཉན་ཐོས་ཀྱི་
ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱིས་དངོས་ཀྱི་ཉེར་ལེན་བྱས་
པ་ལ་བརྟེན་ནས་བྱུང་བའི་ཉན་ཐོས་ཀྱི་ལམ་ཤེས་པའི་ལམ་ཤེས་མེད་པའི་ཕྱིར།
མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ། ཉན་
ཐོས་ཀྱི་ལམ་ཤེས་པའི་ལམ་ཤེས་ཡོད་པར་ཐལ། མ་གྲུབ་པ་དེའི་ཕྱིར། འདོད་
མི་ནུས་ཏེ། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་ལམ་བར་ཆད་
མེད་ལམ་ཡིན་དགོས་པའི་ཕྱིར་ཏེ། དེའི་རྒྱུད་ལ་ཐེག་ཆེན་སེམས་བསྐྱེད་མེད་
པའི་ཕྱིར། གཞན་ཡང་། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་དེ། དེའི་རྒྱུད་ཀྱི་ཐེག་ཆེན་སེམས་
བསྐྱེད་ཀྱིས་ཟིན་པའི་ཕྱིར་ཏེ། དེ་ཐེག་ཆེན་སེམས་བསྐྱེད་ཀྱིས་ཟིན་པ་གང་ཞིག
དེ་བྱང་སེམས་མཐོང་ལམ་པ་དང་རྒྱུད་ཐ་དད་དུ་གྱུར་བའི་གང་ཟག་གི་རྒྱུད་ཀྱི་
ཐེག་ཆེན་སེམས་བསྐྱེད་ཀྱིས་མ་ཟིན་པའི་ཕྱིར། དང་པོ་གྲུབ་སྟེ། ཐེག་ཆེན་འཕགས་
རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང་། ཐེག་པ་གསུམ་ཆར་འཐོབ་
551



པའི་རྒྱུ། །ཞེས་བཤད་པ་མི་འཐད་པར་ཐལ། ཐེག་ཆེན་གྱི་སྦྱོར་ལམ་དེས་ཐེག་
པ་གསུམ་གྱི་རྟོགས་རིགས་ཚང་བར་ཐོབ་པའི་ཐེག་ཆེན་གྱི་མཐོང་ལམ་གྱི་ཉེ་རྒྱུ་
བྱེད་པའི་ཆ་ནས། ཉན་ཐོས་ཀྱི་སྦྱོར་ལམ་ལས་ཁྱད་པར་དུ་འཕགས་པ་མ་ཡིན་
པའི་ཕྱིར་ཏེ། ཐེག་པ་གསུམ་གྱི་རྟོགས་རིགས་ཚང་བར་ཐོབ་པའི་ཐེག་ཆེན་གྱི་
མཐོང་ལམ་མེད་པའི་ཕྱིར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ།
དེ་མ་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་
ལ་དེ་མེད་པའི་ཕྱིར་ཏེ། དེའི་རྒྱུད་ཀྱི་མཁྱེན་པ་ཡིན་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་ཡིན་དགོས་པའི་ཕྱིར་ཏེ། དེའི་རྒྱུད་ལ་ཐེག་ཆེན་སེམས་
བསྐྱེད་མེད་པའི་ཕྱིར། བྱས་པ་ལ་ཁོ་ན་རེ། གང་ཟག་གཅིག་གི་རྒྱུད་ལ་ཡིད་
ཀྱི་རྣམ་པར་ཤེས་པ་རྫས་ཐ་དད་པ་གཉིས་གཅིག་ཆར་དུ་འབྱུང་བ་སྲིད་པར་ཐལ།
ཐེག་ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ལ་ཐེག་ཆེན་སེམས་བསྐྱེད་
ཡོད་པའི་ཕྱིར། འདོད་ན། མདོ་ལས། སེམས་ཅན་རྣམས་ནི་རྣམ་པར་ཤེས་
པའི་རྒྱུད་རེ་རེ་བའོ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར་ན་
མ་ཁྱབ། གང་ཟག་གཅིག་གི་རྒྱུད་ལ་རྟོག་པ་རིགས་མཐུན་རྫས་ཐ་དད་པ་གཉིས་
མངོན་གྱུར་ཏུ་གཅིག་ཆར་དུ་མི་འབྱུང་ཞེས་པའི་དོན་ཡིན་པའི་ཕྱིར། ཁ་ཅིག
སྟོང་ཉིད་མངོན་སུམ་དུ་རྟོགས་པའི་བྱང་སེམས་འཕགས་པའི་རྒྱུད་ཀྱི་མཁྱེན་པས།
སྟོང་ཉིད་མངོན་སུམ་དུ་རྟོགས་པར་ཐལ། དེའི་རྒྱུད་ཀྱི་མཁྱེན་པ་ཡོད་པའི་ཕྱིར་
ན༑ མ་ཁྱབ། འདོད་ན། དེའི་རྒྱུད་ཀྱི་མཁྱེན་པ་ཡིན་ན། སྟོང་ཉིད་མངོན་
55



སུམ་དུ་རྟོགས་པས་ཁྱབ་པར་ཐལ། འདོད་པའི་ཕྱིར། འདོད་ན། སྟོང་ཉིད་
མངོན་སུམ་དུ་རྟོགས་པའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་
ཐེག་ཆེན་ཀུན་རྫོབ་སེམས་བསྐྱེད་དེ། ཁྱོད་ཀྱི་རྒྱུད་ཀྱི་མཁྱེན་པ་ཡིན་པར་ཐལ།
ཁྱོད་ཀྱི་རྒྱུད་ཀྱི་དེ་ཡོད་པའི་ཕྱིར། འདོད་ན། དེའི་རྒྱུད་ཀྱི་ཐེག་ཆེན་ཀུན་རྫོབ་
སེམས་བསྐྱེད་ཆོས་ཅན། སྟོང་ཉིད་མངོན་སུམ་དུ་རྟོགས་པར་ཐལ། དེའི་རྒྱུད་
ཀྱི་མཁྱེན་པ་ཡིན་པའི་ཕྱིར། ཁྱབ་པ་སོང་། འདོད་མི་ནུས་ཏེ། སློབ་པའི་རྒྱུད་
ཀྱི་ཀུན་རྫོབ་སེམས་བསྐྱེད་ཡིན་པའི་ཕྱིར། ཟེར་ན་མ་ཁྱབ་མཚམས་ལ། སྟོང་
ཉིད་མངོན་སུམ་དུ་རྟོགས་པའི་བྱང་སེམས་འཕགས་པའི་རྒྱུད་ཀྱི་ཤེས་པས་སྟོང་
ཉིད་མངོན་སུམ་དུ་རྟོགས་པར་ཐལ། དེའི་རྒྱུད་ཀྱི་ཤེས་པ་ཡོད་པའི་ཕྱིར། ཁྱབ་
པ་ཁས། འདོད་ན། དེའི་རྒྱུད་ཀྱི་ཤེས་པ་ཡིན་ན། སྟོང་ཉིད་མངོན་སུམ་དུ་
རྟོགས་པའི་ཁྱབ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་
ཀྱི་རྒྱུད་ཀྱི་རང་རིག་དེ། ཁྱོད་ཀྱི་རྒྱུད་ཀྱི་ཤེས་པ་ཡིན་པར་ཐལ། ཁྱོད་ཀྱི་རྒྱུད་
ཀྱི་རང་རིག་ཡོད་པའི་ཕྱིར། འདོད་ན། དེའི་རྒྱུད་ཀྱི་རང་རིག་ཆོས་ཅན། སྟོང་
ཉིད་མངོན་སུམ་དུ་རྟོགས་པར་ཐལ། དེའི་རྒྱུད་ཀྱི་ཤེས་པ་ཡིན་པའི་ཕྱིར། འདོད་
མི་ནུས་ཏེ། སེམས་ཅན་གྱི་རྒྱུད་ཀྱི་རང་རིག་ཡིན་པའི་ཕྱིར།
553



རང་ལུགས་ལ་ཐེག་ཆེན་མཐོང་ལམ་གྱི་རྟེན་དང་
བརྟེན་པ་མཐོང་ལམ་བཤད་པ།
གཉིས་པ་རང་ལུགས་ལ། ཐེག་ཆེན་གྱི་མཐོང་ལམ་གྱི་རྟེན་བཤད་པ་དང་། བརྟེན་
པ་ཐེག་ཆེན་གྱི་མཐོང་ལམ་བཤད་པ་དང་གཉིས་ལས། དང་པོ་ལ་གཉིས་ལས།
དང་པོ་ནི། གླིང་གསུམ་གྱི་མི་དང་། འདོད་ལྷའི་རྟེན་ལ་ཐེག་ཆེན་གྱི་མཐོང་
ལམ་གསར་དུ་སྐྱེ་བ་ཡོད་དེ། དེ་རྣམས་ཀྱི་རྟེན་ལ་ཐེག་ཆེན་གྱི་མཐོང་ལམ་སྐྱེ་
བའི་འགལ་རྐྱེན་དང་བྲལ་ཞིང༌། མཐུན་རྐྱེན་ཚང་བ་ཡོད་པའི་ཕྱིར། གཉིས་
པ་ནི་ཐེག་ཆེན་གྱི་མཐོང་ལམ་དེ། བསམ་གཏན་གྱི་དངོས་གཞི་སྙོམས་འཇུག་
ལ་བརྟེན་ནས་གསར་དུ་སྐྱེ་བ་ཡིན་ཏེ། དེ་གསར་དུ་སྐྱེ་བའི་སེམས་རྟེན་ཡོད་པ་
གང་ཞིག དེར་གྱུར་བའི་བསམ་གཏན་གྱི་ཉེར་བསྡོགས་ཀྱང་མེད། གཟུགས་
མེད་ཀྱི་སྙོམས་འཇུག་ཀྱང་མེད། འདོད་སེམས་ཀྱང་མེད་པའི་ཕྱིར། གཉིས་
པ་ལ། མཚན་ཉིད། དབྱེ་བ། སྐྱེ་ཚུལ་དང་གསུམ་ལས། དང་པོ་ནི། རང་
རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་
ཀྱིས་ཟིན་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་ཆེན་གྱི་མཐོང་ལམ་
གྱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་།
ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་དང་། དེ་གཉིས་གང་རུང་མ་ཡིན་
པའི་ཐེག་ཆེན་གྱི་མཐོང་ལམ་དང་གསུམ། རང་ཡུལ་དུ་གྱུར་བའི་བདག་མེད་
554



ཕྲ་རགས་གང་རུང་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་བདེན་པ་
མངོན་རྟོགས་དེ། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད།
དབྱེ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དང་། ཐེག་ཆེན་གྱི་མཐོང་
ལམ་རྣམ་གྲོལ་ལམ་དང་། དེ་གཉིས་གང་རུང་མ་ཡིན་པའི་ཐེག་ཆེན་གྱི་མཐོང་
ལམ་མཉམ་གཞག་ཡེ་ཤེས་དང་གསུམ། ཆོས་ཉིད་ལ་རྩེ་གཅིག་ཏུ་མཉམ་པར་
བཞག་པའི་ཐེག་ཆེན་གྱི་བདེན་པ་མངོན་རྟོགས་ཡིན་པ་གང་ཞིག རང་གི་ངོས་
སྐལ་གྱི་སྤང་བྱར་གྱུར་བའི་བདེན་འཛིན་ཀུན་བཏགས་ཀྱི་ས་བོན་གྱི་དངོས་གཉེན་
བྱེད་པ་དེ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་མཚན་ཉིད། དེ་
ལ་དབྱེ་ན། ཐེག་ཆེན་གྱི་མཐོང་ལམ་བཟོད་པ་བརྒྱད་ཡོད། རང་དང་མཉམ་
གཞག་ཐུན་གཅིག་ལ་སྐྱེས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་
ངོས་སྐལ་གྱི་སྤང་བྱ་སྤངས་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་
ཆེན་གྱི་མཐོང་ལམ་རྣམ་གྲོལ་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་
གྱི་མཐོང་ལམ་ཤེས་པ་བརྒྱད་ཡོད། གསུམ་པ་ནི། ཆོས་ཉིད་ལ་རྩེ་གཅིག་ཏུ་
མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་ལངས་
པའི་རྗེས་ཐོབ་ཀྱི་རྗེས་སུ་སླར་ཡང་ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་མཐོང་ལམ་མཉམ་གཞག་ཡེ་ཤེས་དང་། གང་ཟག་གི་བདག་མེད་ལ་རྩེ་གཅིག་
ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལྟ་བུ་
ལ་བྱེད། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ལས་ལངས་པའི་ཐེག་
555



ཆེན་གྱི་བདེན་པ་མངོན་རྟོགས་ཡིན་པ་གང་ཞིག རང་རྒྱུད་ལྡན་གྱི་གང་ཟག་
གི་རྒྱུད་ལ་མངོན་གྱུར་ཏུ་འབྱུང་བ་དེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ཀྱི་མཚན་ཉིད། གསུམ་པ་ནི། ཐེག་ཆེན་གྱི་མཐོང་ལམ་བར་ཆད་མེད་
ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དང་། ཐེག་ཆེན་གྱི་མཐོང་ལམ་རྗེས་
ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་
པའི་མཁྱེན་པ་ལྟ་བུ་ལ་བྱེད། གསུམ་པ་ནི། དང་པོར་ཐེག་ཆེན་གྱི་མཐོང་ལམ་
བཟོད་པ་བརྒྱད་པོ་ཅིག་ཆར་དུ་སྐྱེ། དེའི་རྗེས་སུ་ཐེག་ཆེན་གྱི་མཐོང་ལམ་ཤེས་
པ་བརྒྱད་པོ་གཅིག་ཆར་དུ་སྐྱེ། དེའི་རྗེས་སུ་དེ་གང་རུང་མ་ཡིན་པའི་ཐེག་ཆེན་
གྱི་མཐོང་ལམ་སྐྱེ། འདའ་བྱའི་ཐེག་ཆེན་གྱི་མཐོང་ལམ་དང་། འདའ་བྱེད་ཀྱི་
ཐེག་ཆེན་གྱི་མཐོང་ལམ་གཉིས་ཅིག་ཆར་དུ་སྐྱེ་ཞིང་། དེ་གཉིས་མངོན་གྱུར་ཏུ་
རིམ་ཅན་དུ་སྐྱེ་བ་ཡིན་ནོ། །
ཐེག་ཆེན་སྒོམ་ལམ་གྱི་བྱེད་པ་བཤད་པ།
ཀུན་ནས་ཞི་དང་ཐམས་ཅད་ལ། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པ་ཆོས་ཅན།
ཁྱོད་ལ་དབྱེ་ན་དྲུག་ཡོད་དེ། ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་
པའི་སེམས་ལ་རང་དབང་བྱེད་པ་སོགས་དྲུག་ཡོད་པའི་ཕྱིར། གཉིས་པ་ལ་ཁ་
556



ཅིག ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་དེ། དེའི་
མཚན་ཉིད། ས་མཚམས། ས་གཉིས་པའི་སྐད་ཅིག་གཉིས་པ་ནས་སངས་རྒྱས་
ཀྱི་སའི་བར་དུ་ཡོད། ཟེར་ན། བྱང་སེམས་ས་དང་པོ་བའི་རྒྱུད་ལ་ཐེག་ཆེན་
གྱི་སྒོམ་ལམ་གྱི་བྱེད་པ་མེད་པར་ཐལ། ཁྱོད་ཀྱི་ས་མཚམས་འཐད་པའི་ཕྱིར།
འདོད་ན། དེ་ཡོད་པར་ཐལ། ས་དང་པོའི་སྒོམ་ལམ་ཡོད་པའི་ཕྱིར་ཏེ། ཀུན་
བཏུས་ལས་བྱང་ཆུབ་སེམས་དཔའ་རྣམས་ཀྱི་ས་བཅུ་རྣམས་སུ་སྒོམ་པའི་ལམ་
ལ་ཤེས་བྱའི་སྒྲིབ་པའི་གཉེན་པོའི་ལམ་བསྒོམ་གྱི་ཞེས་བཤད་པའི་ཕྱིར། གཞན་
ཡང་། ཐེག་ཆེན་གྱི་སྒོམ་ལམ་གྱི་རྒྱུར་གྱུར་བའི་རྣམ་མཁྱེན་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། རྣམ་མཁྱེན་ཡིན་པའི་ཕྱིར།
འདོད་ན། དེ་ཆོས་ཅན། ཐེག་ཆེན་གྱི་སྒོམ་ལམ་གྱི་རྗེས་སུ་བྱུང་བར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་སྔ་ལོགས་སུ་བྱུང་བ་ཡིན་པའི་ཕྱིར་ཏེ། དེའི་
རྒྱུ་ཡིན་པའི་ཕྱིར། ཁ་ཅིག རང་ཐོབ་བྱེད་ཀྱི་ཐབས་སུ་གྱུར་བའི་ཐེག་ཆེན་
གྱི་སྒོམ་ལམ་བསྒོམ་སྟོབས་ཀྱིས་ཐོབ་པའི་རྣམ་དཀར་གྱི་ཡོན་ཏན་དེ། ཐེག་ཆེན་
གྱི་སྒོམ་ལམ་གྱི་བྱེད་པའི་མཚན་ཉིད། ས་མཚམས་ལམ་མ་ཞུགས་ནས་སངས་
རྒྱས་ཀྱི་སའི་བར་དུ་ཡོད། ཟེར་ན། ལོངས་སྐུའི་སེན་མོ་ཟངས་མདོག་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། ཐེག་
ཆེན་གྱི་སྒོམ་ལམ་སྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར་ཏེ། ཆོས་
ཅན་དེའི་ཕྱིར། རྩ་བར་འདོད་ན། དེ་ཆོས་ཅན། རྣམ་དཀར་གྱི་ཡོན་ཏན་
.557



ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དགེ་བ་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། ལུང་མ་བསྟན་ཡིན་པའི་ཕྱིར་ཏེ།
རྣམ་སྨིན་གྱི་འབྲས་བུ་ཡིན་པའི་ཕྱིར། ཁྱབ་སྟེ། མཛོད་ལས། རྣམ་སྨིན་ལུང་
དུ་མ་བསྟན་ཆོས། །ཞེས་བཤད་པའི་ཕྱིར། གཞན་ཡང་། ཐེག་ཆེན་གྱི་སྒོམ་
ལམ་གྱི་ཕན་ཡོན་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། དེའི་
བྱེད་པ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་གཅིག་ཡོད་པའི་ཕྱིར། འདོད་
ན༑ ཐེག་ཆེན་གྱི་སྦྱོར་བའི་ཕན་ཡོན་རྒྱུད་ལྡན་གྱི་ལམ་མ་ཞུགས་གྱི་གང་ཟག་
པའི་ལམ་མ་ཞུགས་ཀྱི་གང་ཟག་གཅིག་ཡོད་པར་ཐལ། འདོད་པའི་ཕྱིར། བྱས་
པ་ལ་ཁོ་ན་རེ། ཐེག་ཆེན་གྱི་སྒོམ་ལམ་གྱི་ཕན་ཡོན་རྒྱུད་ལྡན་གྱི་ལམ་མ་ཞུགས་
ཀྱི་གང་ཟག་ཡོད་པར་ཐལ། དེའི་བྱེད་ལས་རྒྱུད་ལྡན་གྱི་ལམ་མ་ཞུགས་ཀྱི་གང་
ཟག་ཡོད་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། ཡེ་ཤེས་ཆོས་སྐུའི་བྱེད་
ལས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། དེའི་འཕྲིན་ལས་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ལམ་མ་ཞུགས་ན་
ཡེ་ཤེས་ཆོས་སྐུའི་ཕྲིན་ལས་ཡོད་པའི་ཕྱིར། གཉིས་པ་རང་ལུགས་ལ། རང་
ཐོབ་བྱེད་ཀྱི་ཐབས་སུ་གྱུར་བའི་ཐེག་ཆེན་གྱི་སྒོམ་ལམ་བསྒོམ་སྟོབས་ཀྱིས་ཐོབ་
པའི་ཕན་ཡོན་དེ། དེའི་བྱེད་པའི་མཚན་ཉིད། དེ་ལ་དབྱེ་ན་དྲུག་ཡོད། ས་
མཚམས་ཐེག་ཆེན་གྱི་སྒོམ་ལམ་བསྒོམ་པའི་སྐད་ཅིག་གཉིས་པ་ནས་སངས་རྒྱས་



ཀྱི་སའི་བར་དུ་ཡོད། གསུམ་པ་ལ་ཁ་ཅིག ཐེག་ཆེན་གྱི་སྒོམ་ལམ་གྱི་བྱེད་
པ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་དེ་རྒྱུད་
ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྒོམ་ལམ་
བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་
པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་པའི་སེམས་
ཅན་ཡོད་པའི་ཕྱིར་ཏེ། འགྲེལ་བ་ལས་རྣམ་པ་དང་ལམ་དང་གཞི་རྣམ་པར་བསྒོམ་
པའི་རྣམ་པར་དབྱེ་བས། ཞེས་བཤད་པའི་ཕྱིར་ན་མ་ཁྱབ་སྟེ། ལུང་དེའི་དོན་
ནི༑ རྣམ་མཁྱེན་གྱི་རྣམ་པ་བསྒོམ་པའི་སེམས་ཅན་ཡོད་ཅེས་པའི་དོན་ཡིན་པའི་
ཕྱིར། བྱས་པ་ལ་ཡང་ཁོ་ན་རེ། རྣམ་མཁྱེན་བསྒོམ་པའི་སེམས་ཅན་ཡོད་པར་
ཐལ། སངས་རྒྱས་བསྒོམ་པའི་སེམས་ཅན་ཡོད་པའི་ཕྱིར་ན་མ་ཁྱབ་སྟེ། རྣམ་
མཁྱེན་མངོན་སུམ་དུ་རྟོགས་པའི་སེམས་ཅན་ཡོད་པར་ཐལ། སངས་རྒྱས་མངོན་
སུམ་དུ་རྟོགས་པའི་སེམས་ཅན་ཡོད་པའི་ཕྱིར་ཁྱབ་པ་སོང་། མ་གྲུབ་ན། དེར་
ཐལ། ལོངས་སྐུ་མངོན་སུམ་དུ་རྟོགས་པའི་སེམས་ཅན་ཡོད་པའི་ཕྱིར་ཏེ། དེ་
མངོན་སུམ་དུ་རྟོགས་པའི་བྱང་སེམས་འཕགས་པ་ཡོད་པའི་ཕྱིར་ཏེ། ལོངས་
སྐུ་དེ་བྱང་སེམས་འཕགས་པ་ཡན་ཆད་ཀྱི་མངོན་སུམ་གྱི་སྤྱོད་ཡུལ་ཡིན་པའི་ཕྱིར།
རྩ་བར་འདོད་ན། ཡེ་ཤེས་ཆོས་སྐུ་མངོན་སུམ་དུ་རྟོགས་པའི་སེམས་ཅན་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། ཡེ་ཤེས་ཆོས་སྐུ་དེ་སངས་
རྒྱས་འཕགས་པ་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར།
559



བྱས་པ་ལ་ཁོ་ན་རེ། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་སྒོམ་ལམ་
གྱི་བྱེད་པ་ཡིན་པར་ཐལ། རང་ཐོབ་བྱེད་ཀྱི་ཐབས་སུ་གྱུར་བའི་ཐེག་ཆེན་གྱི་སྒོམ་
ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་ཡིན་པའི་ཕྱིར་ཏེ། ཐེག་ཆེན་གྱི་སྒོམ་
ལམ་ཐོབ་བྱེད་ཀྱི་ཐབས་སུ་གྱུར་བའི་ཐེག་ཆེན་གྱི་སྒོམ་ལམ་ཡོད་པའི་ཕྱིར་ཏེ། དེའི་
རྒྱུར་གྱུར་བའི་ཐེག་ཆེན་གྱི་སྒོམ་ལམ་ཡོད་པའི་ཕྱིར་ན་མ་ཁྱབ། ཡང་ཁོ་ན་རེ།
ཚོགས་ལམ་ཡིན་ན། སྒོམ་ལམ་གྱི་བྱེད་པ་མིན་དགོས་པར་ཐལ། བྱང་སེམས་
ཚོགས་ལམ་པའི་རྒྱུད་ལ་ཐེག་ཆེན་གྱི་སྒོམ་ལམ་གྱི་བྱེད་པ་མེད་པའི་ཕྱིར། འདོད་
ན༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་
ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཡིན་པར་ཐལ། ཉན་
ཐོས་ཀྱི་སྒོམ་ལམ་གྱི་བྱེད་པ་ཡིན་པའི་ཕྱིར་ཏེ། དེ་བསྒོམ་སྟོབས་ཀྱིས་ཐོབ་པའི་
ཕན་ཡོན་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར་ན་མ་ཁྱབ།
ཐེག་ཆེན་གྱི་སྒོམ་ལམ་བཤད་པ།
བྱེད་པའི་འོག་དུ་སྒོམ་པའི་ལམ་སྟེ། ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། ཐེག་ཆེན་གྱི་སྒོམ་ལམ་གྱི་བྱེད་པ་
བཤད་པའི་རྗེས་སུ་ཐེག་ཆེན་གྱི་སྒོམ་ལམ་འཆད་པའི་རྒྱུ་མཚན་ཡོད་དེ། ཐེག་
ཆེན་གྱི་སྒོམ་ལམ་གྱི་བྱེད་པ་སྟོན་པའི་གཞུང་ལས། ཐེག་ཆེན་གྱི་སྒོམ་ལམ་སྟོན་



-
，
བ
པའི་གཞུང་བརྗོད་བྱ་མང་བའི་རྒྱུ་མཚན་གྱིས་དེ་ལྟར་བཤད་པ་ཡིན་པའི་ཕྱིར།
དེ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། ཐེག་ཆེན་གྱི་ཟག་བཅས་སྒོམ་
ལམ་དང་ཐེག་ཆེན་གྱི་ཟག་མེད་སྒོམ་ལམ་གཉིས་སུ་ཡོད་པའི་ཕྱིར། གཉིས་པ་
ལ་གསུམ་ལས། དང་པོ་ལ་ཁ་ཅིག ཁམས་གོང་གི་རྟེན་ལ། ཐེག་ཆེན་གྱི་
སྒོམ་ལམ་གསར་དུ་སྐྱེ་བ་ཡོད་ཟེར་ན། ཁམས་གོང་གི་རྟེན་ཅན་གྱི་བྱང་སེམས་
མཐོང་ལམ་པ་ཡོད་པར་ཐལ་ལོ། །འདོད་མི་ནུས་ཏེ། མཛོད་ལས། གོང་ན་
མཐོང་ལམ་མེད། ཞེས་བཤད་པའི་ཕྱིར། ཁ་ཅིག ཐེག་ཆེན་གྱི་སྒོམ་ལམ་
གསར་དུ་སྐྱེ་བའི་སེམས་རྟེན་ལ་ཟག་མེད་ས་དགུར་གྲངས་ངེས་ཟེར་ན། དེ་མི་
འཐད་པར་ཐལ། དེར་གྱུར་བའི་འདོད་པའི་སེམས་དང་། སྲིད་རྩེའི་སེམས་
ཡོད་པའི་ཕྱིར་ཏེ། འགྲེལ་ཆེན་ལས། འདོད་པའི་ཁམས་དང་གཟུགས་ཀྱི་ཁམས་
དང་། གཟུགས་མེད་པའི་ཁམས་ཞེས་སྨོས་པས་ནི། འདོད་པ་ལ་སོགས་པའི་
ས་དགུའི་སྒོམ་པའི་ལམ་གཟུང་བར་བྱའོ། །གང་ཡང་འདོད་པའི་ཁམས་དང་།
སྲིད་རྩེ་ན་བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི་ཐབས་ལ་མི་མཁས་
པ་ཡིན་པའི་ཕྱིར། ཉན་ཐོས་ཀྱི་དབང་དུ་བྱས་པ་ཡིན་གྱིས། དེ་དང་འདི་ལ་
འགལ་བ་མེད་དོ། །ཞེས་བྱ་བ་ནི་ཁ་ཅིག་གོ། །ཞེས་གསུངས་པའི་ཕྱིར། རོང་
ཊཱིཀ་པ་ན་རེ། བདག་མེད་མངོན་སུམ་དུ་མཐོང་ཟིན་སྒོམ་པར་བྱེད་པའི་ཏིང་
ངེ་འཛིན་ཤེས་རབ་མཚུངས་ལྡན་དང་བཅས་པ་དེ། ཐེག་ཆེན་གྱི་སྒོམ་ལམ་གྱི་
མཚན་ཉིད་ཟེར་ན། བྱང་སེམས་སྒོམ་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
r
ས
561



ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་
ཅན། མངོན་སུམ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྟོག་
པ་ཡིན་པའི་ཕྱིར་ཏེ། སློབ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཡིན་པའི་ཕྱིར།
གཞན་ཡང་། མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། དེ་ཆོས་ཅན། མངོན་སུམ་ཡིན་པར་ཐལ་ལོ། །འདོད་
མི་ནུས་ཏེ། རྟོག་པ་ཡིན་པའི་ཕྱིར་ཏེ། ཟག་བཅས་སྒོམ་ལམ་ཡིན་པའི་ཕྱིར།
གཞན་ཡང་། ཁྱོད་ཀྱི་མཚན་ཉིད་དེ་མི་འཐད་པར་ཐལ། ཐེག་ཆེན་གྱི་སྒོམ་
ལམ་དང་རྟོག་པའི་གཞི་མཐུན་ཡོད་པའི་ཕྱིར་ཏེ། ཡང་དང་ཡང་དུ་སེམས་པ་
དང་། །འཇལ་དང་ངེས་རྟོག་སྒོམ་པའི་ལམ། །ཞེས་བཤད་པའི་ཕྱིར། ཁ་
ཅིག ཐེག་ཆེན་གྱི་མཐོང་ལམ་རྫོགས་རྗེས་སུ་བྱུང་ཞིང་། ཐེག་ཆེན་གྱི་མི་
སློབ་ལམ་མ་སྐྱེས་གོང་གི་མཁྱེན་པ་དེ། ཐེག་ཆེན་གྱི་སྒོམ་ལམ་གྱི་མཚན་ཉིད་
ཟེར་ན། ཐེག་ཆེན་གྱི་མཐོང་ལམ་གྱི་རྒྱུར་གྱུར་བའི་ཐེག་ཆེན་གྱི་སྒོམ་ལམ་ཆོས་
ཅན། ཐེག་ཆེན་གྱི་མཐོང་ལམ་རྫོགས་རྗེས་སུ་བྱུང་བར་ཐལ། ཐེག་ཆེན་གྱི་
སྒོམ་ལམ་ཡིན་པའི་ཕྱིར། འདོད་མི་ནུས་ཏེ། དེའི་སྔ་ལོགས་སུ་བྱུང་བ་ཡིན་
པའི་ཕྱིར་ཏེ། དེའི་རྒྱུ་ཡིན་པའི་ཕྱིར། གཞན་ཡང་། ཐེག་ཆེན་གྱི་མི་སློབ་ལམ་
གྱི་འབྲས་བུར་གྱུར་བའི་ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་མི་སློབ་
ལམ་མ་སྐྱེས་གོང་གི་མཁྱེན་པ་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། དེའི་རྗེས་སུ་བྱུང་བ་ཡིན་པའི་ཕྱིར་ཏེ། དེའི་འབྲས་བུ་ཡིན་པའི་ཕྱིར།
562



ཁ་ཅིག ཐེག་ཆེན་གྱི་སྒོམ་ལམ་གང་ཞིག་མཉམ་བཞག་ཡེ་ཤེས་སུ་གྱུར་བ་
དེ༑ ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད། དེ་གང་ཞིག་རྗེས་ཐོབ་
ཡེ་ཤེས་སུ་གྱུར་བ་དེ། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་ཟེར་
ན༑ གཟུགས་བདེན་སྟོང་སྒྱུ་མ་ལྟ་བུ་གསལ་བར་སྣང་པའི་ས་གཉིས་པའི་ཡེ་ཤེས་
ཆོས་ཅན། མཚན་ཉིད་དང་པོའི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར་ཏེ།
སྒྲ་དོན་འདྲེས་རུང་དུ་འཛིན་པའི་རྟོག་པ་དང་བྲལ་བའི་ཐེག་ཆེན་གྱི་རྗེས་ལ་མངོན་
རྟོགས་ཡིན་པའི་ཕྱིར། ཁྱབ་སྟེ། ཚིག་གསལ་ལས། ཟག་པ་དང་བཅས་པ་
དང་ཟག་པ་མེད་པའི་བྱེ་བྲག་ནི། རྣམ་པར་རྟོག་པ་དང་བཅས་པ་དང་། དེ་དང་
བྲལ་བ་གཙོ་བོར་གྱུར་བའོ། །ཞེས་བཤད་པ་དེ་ཁས་ལེན་པའི་ཕྱིར། རྩ་བར་
འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག སྒོམ་སྤང་རྟོག་པའི་དངོས་
གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་སྒོམ་ལམ་
གྱི་མཚན་ཉིད། སྒྲ་དོན་འདྲེས་རུང་དུ་འཛིན་པའི་རྟོག་པར་གྱུར་བའི་ཐེག་ཆེན་
གྱི་རྗེས་ལ་མངོན་རྟོགས་དེ། ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད།
སྒྲ་དོན་འདྲེས་རུང་དུ་འཛིན་པའི་རྟོག་པ་མ་ཡིན་པར་གྱུར་བའི་ཐེག་ཆེན་གྱི་རྗེས་
ལ་མངོན་རྟོགས་དེ། ཐེག་ཆེན་གྱི་ཟག་མེད་སྒོམ་ལམ་གྱི་མཚན་ཉིད་ཟེར་ན། སྒོམ་
སྤང་རྟོག་པའི་རྒྱུར་གྱུར་བའི་ཐེག་ཆེན་གྱི་སྒོམ་ལམ་ཡོད་པར་ཐལ། བདེན་འཛིན་
གྱི་རྒྱུར་གྱུར་བའི་ཐེག་ཆེན་གྱི་སྒོམ་ལམ་ཡོད་པའི་ཕྱིར་ཏེ། ཐེག་ཆེན་གྱི་སྒོམ་
ལམ་ལ་དམིགས་ནས་བདེན་འཛིན་སྐྱེས་པ་ཡོད་པའི་ཕྱིར། རྩ་བར་འདོད་ན།།
563



སྒོམ་སྤང་རྟོག་པའི་རྒྱུར་གྱུར་བའི་ཐེག་ཆེན་གྱི་སྒོམ་ལམ་ཆོས་ཅན། སྒོམ་སྤང་
རྟོག་པའི་དངོས་གཉེན་ཡིན་པར་ཐལ། ཐེག་ཆེན་གྱི་སྒོམ་ལམ་ཡིན་པའི་ཕྱིར།
ཁྱབ་པ་སོང་། འདོད་ན། དེ་ཆོས་ཅན། དེ་ལ་གནོད་བྱེད་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་ལ་ཕན་འདོགས་བྱེད་ཡིན་པའི་ཕྱིར་ཏེ། དེའི་
རྒྱུ་ཡིན་པའི་ཕྱིར། གཞན་ཡང་། ཐེག་ཆེན་གྱི་སྒོམ་ལམ་ཆོས་ཅན། ཐེག་
ཆེན་གྱི་ཟག་བཅས་སྒོམ་ལམ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་
རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། དེ་
དང་དེ་མ་ཡིན་པར་གྱུར་བའི་ཐེག་ཆེན་གྱི་རྗེས་ལ་མངོན་རྟོགས་གང་རུང་གང་
ཞིག ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་སྒོམ་ལམ་ཡིན་
པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཐེག་ཆེན་གྱི་ཟག་མེད་སྒོམ་
ལམ་ཡིན་པར་ཐལ། མ་གྲུབ་པ་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་
ཟག་བཅས་སྒོམ་ལམ་ཁྱོད་ཡིན་པའི་ཕྱིར། རྩ་བར་འདོད་མི་ནུས་ཏེ། ཐེག་ཆེན་
གྱི་ཟག་མེད་སྒོམ་ལམ་ཁྱོད་ཡིན་པའི་ཕྱིར། ཁ་ཅིག སྒྲ་དོན་འདྲེས་རུང་དུ་
འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཏེ། ཟག་
བཅས་སྒོམ་ལམ་གྱི་མཚན་ཉིད། སྒྲ་དོན་འདྲེས་རུང་དུ་འཛིན་པའི་རྟོག་པ་དང་
བྲལ་བའི་ཐེག་ཆེན་གྱི་རྗེས་ལ་མངོན་རྟོག་དེ། ཟག་མེད་སྒོམ་ལམ་གྱི་མཚན་ཉིད་
ཟེར་ན། ཉན་ཐོས་སྒོམ་ལམ་པའི་རྒྱུད་ཀྱི་ཐར་བ་དོན་གཉེར་གྱི་བློ་ཆོས་ཅན།
ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། ཟག་བཅས་སྒོམ་ལམ་ཡིན་
56



པའི་ཕྱིར་ཏེ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་རྗེས་ལ་
མངོན་རྟོགས་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་མི་ནུས་
ཏེ༑ ཐེག་དམན་གྱི་སྒོམ་ལམ་ཡིན་པའི་ཕྱིར། མཚན་ཉིད་གཉིས་པ་ལ། ཉན་
ཐོས་ཀྱི་སྒོམ་ལམ་བར་ཆད་མེད་ལམ་ཆོས་ཅན། ཐེག་ཆེན་གྱི་རྗེས་ལ་མངོན་
རྟོགས་ཡིན་པར་ཐལ། ཟག་མེད་སྒོམ་ལམ་ཡིན་པའི་ཕྱིར་ཏེ། སྒྲ་དོན་འདྲེས་
རུང་དུ་འཛིན་པའི་རྟོག་པ་དང་བྲལ་བའི་རྗེས་ལ་མངོན་རྟོགས་ཡིན་པའི་ཕྱིར་ཏེ།
ཆོས་ཅན་དེའི་ཕྱིར། རྩ་བར་འདོད་མི་ནུས་ཏེ། ཐེག་དམན་གྱི་སྒོམ་ལམ་ཡིན་
-
，
པའི་ཕྱིར།
རང་ལུགས་ལ་སྒོམ་ལམ་གྱི་རྟེན་དང་བརྟེན་པ་
སྒོམ་ལམ་བཤད་པ།
གཉིས་པ་རང་ལུགས་ལ། ཐེག་ཆེན་གྱི་སྒོམ་ལམ་གྱི་རྟེན་བཤད་པ་དང་། བརྟེན་
པ་ཐེག་ཆེན་གྱི་སྒོམ་ལམ་བཤད་པ་གཉིས་ལས། དང་པོ་ལ། ལུས་རྟེན་བཤད་
པ༑ སེམས་རྟེན་བཤད་པ་གཉིས་ལས། དང་པོ་ནི། གླིང་གསུམ་གྱི་མི་དང་
འདོད་ལྷ་རིགས་དྲུག་གི་རྟེན་ལ་ཐེག་ཆེན་གྱི་སྒོམ་ལམ་གསར་དུ་སྐྱེ་བ་ཡོད་དེ།
དེ་རྣམས་ཀྱི་རྟེན་ལ་དེ་གསར་དུ་སྐྱེ་བའི་འགལ་རྐྱེན་དང་བྲལ་ཞིང་མཐུན་རྐྱེན་
ཚང་བ་ཡོད་པའི་ཕྱིར། གཟུགས་ཁམས་པའི་རྟེན་ལ་ཐེག་ཆེན་གྱི་སྒོམ་ལམ་གསར་
དུ65



དུ་སྐྱེ་བ་མེད་དེ། གཟུགས་ཁམས་པའི་རྟེན་ཅན་གྱི་བྱང་སེམས་མཐོང་ལམ་པ་
མེད་པའི་ཕྱིར། སྐྱེས་ཟིན་གནས་པའི་དབང་དུ་བྱས་ན། གཟུགས་ཁམས་པའི་
རྟེན་ལ་ཐེག་ཆེན་གྱི་སྒོམ་ལམ་སྐྱེས་ཟིན་གནས་པ་ཡོད་དེ། དེའི་རྟེན་ཅན་གྱི་བྱང་
སེམས་སྒོམ་ལམ་པ་ཡོད་པའི་ཕྱིར། གཟུགས་མེད་ཁམས་པའི་རྟེན་ལ་སྐྱེས་ཟིན་
གནས་པ་ཡང་མེད་དེ། དེའི་རྟེན་ཅན་གྱི་བྱང་སེམས་འཕགས་པ་མེད་པའི་ཕྱིར་
ཏེ༑ མདོ་བསྡུད་པ་ལས། བྱང་ཆུབ་ཡོན་ཏན་བརྒྱ་ཕྲག་ཉམས་པར་འགྱུར་འོངས་
ཞེས། །གཟུགས་མེད་ཁམས་སུ་སྐྱེ་བ་དོན་དུ་གཉེར་མི་བྱེད། །ཅེས་བཤད་པའི་
ཕྱིར། གཉིས་པ་ནི། ཐེག་ཆེན་གྱི་སྒོམ་ལམ་གསར་དུ་སྐྱེ་བའི་སེམས་རྟེན་ལ།
ཁམས་གསུམ་ས་དགུ་ཡོད་དེ། འགྲེལ་ཆེན་ལས་འདོད་པའི་ཁམས་དང་། གཟུགས་
ཀྱི་ཁམས་དང་། གཟུགས་མེད་པའི་ཁམས་ཞེས་སྨོས་པ་ནི། འདོད་པ་ལ་སོགས་
པའི་ས་དགུའི་སྒོམ་པའི་ལམ་གཟུང་བར་བྱའོ། །ཞེས་བཤད་པའི་ཕྱིར། གཉིས་
པ་བརྟེན་པ་ཐེག་ཆེན་གྱི་སྒོམ་ལམ་བཤད་པ་ལ། མཚན་ཉིད། དབྱེ་བ། ས་
མཚམས་དང་གསུམ་ལས། དང་པོ་ནི། ཐེག་ཆེན་གྱི་རྗེས་ལ་མངོན་རྟོགས།
ཐེག་ཆེན་གྱི་སྒོམ་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་ཟག་བཅས་
སྒོམ་ལམ་དང་། ཐེག་ཆེན་གྱི་ཟག་མེད་སྒོམ་ལམ་གཉིས་སུ་ཡོད། སྒྲ་དོན་འདྲེས་
རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། ཐེག་
ཆེན་གྱི་ཟག་བཅས་སྒོམ་ལམ་གྱི་མཚན་ཉིད་ཡིན། སྒྲ་དོན་འདྲེས་རུང་དུ་འཛིན་
པའི་རྟོག་པ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་ཟག་
566



མེད་སྒོམ་ལམ་གྱི་མཚན་ཉིད། གསུམ་པ། ས་མཚམས། ས་དང་པོ་ནས་ས་
བཅུ་པའི་བར་དུ་ཡོད།
ཟག་བཅས་དང་ཟག་མེད་སྒོམ་ལམ་གྱི་
མཚན་ཉིད་ལ་རྩོད་སྤོང་།
གསུམ་པ་ལ་ཁོ་ན་རེ། ས་གཉིས་པའི་ཡེ་ཤེས་ཆོས་ཅན། མཚོན་བྱ་གཉིས་
པ་དེར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་
གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། དེ་རྟོག་པ་དང་བཅས་པ་ཡིན་པའི་
ཕྱིར་ཏེ། དེ་བདེན་འཛིན་དང་བཅས་པ་ཡིན་པའི་ཕྱིར་ན་མ་ཁྱབ། མ་གྲུབ་ན་
དེར་ཐལ། དེ་ཤེས་སྒྲིབ་དང་བཅས་པ་ཡིན་པའི་ཕྱིར། རྩ་བར་འདོད་མི་ནུས་
ཏེ༑ ས་གཉིས་པའི་བར་ཆད་མེད་ལམ་ཁྱོད་ཡིན་པའི་ཕྱིར། ཡང་ཁོ་ན་རེ། ས་
གཉིས་པའི་བར་ཆད་མེད་ལམ་དེ། སྒྲ་འདོན་འདྲེས་རུང་དུ་འཛིན་པའི་རྟོག་པ་ .
དང་བཅས་པ་ཡིན་པར་ཐལ། དེ་རྟོག་པ་དང་བཅས་པ་ཡིན་པའི་ཕྱིར་ཏེ། དེ་
ཐེག་ཆེན་སེམས་བསྐྱེད་དང་བཅས་པ་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་
ཐལ། ས་གཉིས་པའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་
ཐེག་ཆེན་སེམས་བསྐྱེད་ཡོད་པའི་ཕྱིར། ཡང་ཁོ་ན་རེ། ས་གཉིས་པའི་བར་ཆད་
མེད་ལམ་དེ། བདེན་འཛིན་གྱི་རྟོག་པ་དང་བཅས་པ་ཡིན་པར་ཐལ། དེ་བདེན་
དུ7.



འཛིན་དང་བཅས་པ་ཡིན་པའི་ཕྱིར། འདོད་ན། དེ་ཆོས་ཅན། རྟོག་པ་དང་
བཅས་པ་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། གཟུགས་
བདེན་སྟོང་སྒྱུ་མ་ལྟ་བུར་གསལ་བར་སྣང་བའི་ས་གཉིས་པའི་ཡེ་ཤེས་དེ། ཉོན་
མོངས་དང་བཅས་པ་ཡིན་པར་ཐལ། དེ་བདེན་འཛིན་དང་བཅས་པ་གང་ཞིག
མཚུངས་པའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པ་ཡིན་པར་
ཐལ། འདོད་པའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་པའི་
ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། ཟག་པ་དང་བཅས་པ་གང་
ཞིག ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། འདོད་ན། དེ་ཆོས་
ཅན། ཐེག་ཆེན་གྱི་ཟག་བཅས་སྒོམ་ལམ་ཡིན་པར་ཐལ། འདོད་པའི་ཕྱིར་ན་
མ་ཁྱབ། ཡང་ཁོ་ན་རེ། ཐེག་ཆེན་གྱི་སྒོམ་ལམ་ཆོས་ཅན། ཐེག་ཆེན་གྱི་ཟག་
བཅས་སྒོམ་ལམ་ཡིན་པར་ཐལ། སྒྲ་དོན་འདྲེས་རུང་དུ་འཛིན་པའི་རྟོག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར་ཏེ། དེ་དང་བཅས་
པའི་དེ་དང་། དེ་དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་གང་རུང་ཡིན།
ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་སྒོམ་ལམ་ཡིན་པའི་ཕྱིར་
ན་མ་ཁྱབ། རྩ་བར་འདོད་མི་ནུས་ཏེ། ཐེག་ཆེན་གྱི་ཟག་མེད་སྒོམ་ལམ་ཁྱོད་
ཡིན་པའི་ཕྱིར། ཡང་ཁོ་ན་རེ། སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་
ན༑ ཟག་བཅས་ཡིན་དགོས་པར་ཐལ་ལོ། །སྒྲ་དོན་འདྲེས་རུང་དུ་འཛིན་པའི་
རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་གྱི་ཟག་བཅས་
568



སྒོམ་ལམ་གྱི་མཚན་ཉིད་ཡིན་པའི་ཕྱིར། འདོད་ན། མོས་པ་སྒོམ་ལམ་ཆོས་
ཅན། དེར་ཐལ། དེའི་ཕྱིར། འདོད་མི་ནུས་ཏེ། ཟག་མེད་ཡིན་པའི་ཕྱིར་ཏེ།
ལམ་བདེན་ཡིན་པའི་ཕྱིར། ཁྱབ་སྟེ། མཛོད་ལས། ཟག་མེད་ལམ་གྱི་བདེན་
པ་དང་། །ཞེས་བཤད་པའི་ཕྱིར་ན་ཡང་མ་ཁྱབ་སྟེ། འོ་ན། ལམ་བདེན་ལས་
གཞན་པའི་འདུས་བྱས་ཡིན་ན། ཟག་བཅས་ཡིན་དགོས་པར་ཐལ། མཛོད་
ལས། ལམ་མ་གཏོགས་པའི་འདུས་བྱས་རྣམས། ཟག་བཅས་ཞེས་གསུངས་
པའི་ཕྱིར། ཁྱབ་པ་སོང་། འདོད་ན། སངས་རྒྱས་འཕགས་པ་ཆོས་ཅན། དེར་
ཐལ། དེའི་ཕྱིར། ཡང་ཁོ་ན་རེ། ཟག་བཅས་སྒོམ་ལམ་ཡིན་ན། ཟག་བཅས་
ཡིན་དགོས་པར་ཐལ། མོས་པ་སྒོམ་ལམ་ཟག་བཅས་ཡིན་པའི་ཕྱིར། འདོད་
ན༑ ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་མོས་པ་སྒོམ་ལམ་ཆོས་
ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཟག་པ་དང་བཅས་
པར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་ཟག་པ་དང་
བྲལ་བ་ཡིན་པའི་ཕྱིར་ཏེ། ཉན་ཐོས་དགྲ་བཅོམ་པ་དེ། ཟག་པ་དང་བྲལ་བ་ཡིན་
པའི་ཕྱིར་ཏེ། དེ་དགྲ་བཅོམ་པ་ཡིན་པའི་ཕྱིར། ཁྱབ་སྟེ། མདོ་ལས། ཐམས་
ཅད་ཀྱང་དགྲ་བཅོམ་པ་ཟག་པ་ཟད་པ་ཞེས་བཤད་པའི་ཕྱིར། ཡང་ཁོ་ན་རེ། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་མོས་པ་སྒོམ་ལམ་ཆོས་ཅན། ཟག་
བཅས་མ་ཡིན་པར་ཐལ། ཟག་པ་དང་བྲལ་བ་ཡིན་པའི་ཕྱིར་ན་མ་ཁྱབ་སྟེ། རྟགས་
གྲུབ་སྟེ། དགྲ་བཅོམ་པའི་རྒྱུད་ཀྱི་མཁྱེན་པ་ཡིན་པའི་ཕྱིར། གཞན་ཡང་། རྣམ་
569



བཤད་ལས། འདི་དག་ཟག་བཅས་སུ་བཞག་པ་ནི། སྒྲ་དོན་འདྲེས་རུང་དུ་འཛིན་
པའི་རྟོག་པ་དང་བཅས་པ་ལ་ཟག་བཅས་སུ་བཞག་པ་ཡིན་གྱི། སྤང་བྱས་བསྡུས་
པའི་ཟག་བཅས་ནི་མ་ཡིན་ཏེ། ཞེས་པ་དང་། ཀུན་བཏུས་ལས། ཟག་བཅས་
ལ་སྤང་བྱས་ཁྱབ་པར་བཤད་པ་ཤེས་བྱེད་དུ་འདྲེན་པ་ནི་འབྲེལ་བ་མེད་དེ། དེ་
ནི་ཉོན་མོངས་པའི་ཟག་བཅས་ཡིན་པས་སོ། །ཞེས་བཤད་པ་མི་འཐད་པར་ཐལ།
ཟག་བཅས་སྒོམ་ལམ་ཡིན་ན། ཟག་བཅས་ཡིན་པས་མ་ཁྱབ་པའི་ཕྱིར། གཞན་
ཡང་། ས་གཉིས་པའི་བར་ཆད་མེད་ལམ་དེ། བདེན་འཛིན་དང་བྲལ་བ་ཡིན་
པར་ཐལ། དེ་བདེན་འཛིན་རྟོག་པ་དང་བཅས་པ་མ་ཡིན་པའི་ཕྱིར། རྟགས་
ཁས། དེ་ཆོས་ཅན། བློ་བུར་གྱི་དྲི་མ་དང་བྲལ་བར་ཐལ། འདོད་པའི་ཕྱིར།
འདོད་མི་ནུས་ཏེ། དེ་རང་གི་གཟིགས་པའི་ངོ་བོར་བློ་བུར་གྱི་དྲི་མ་དང་བྲལ་བ་
ལྟར་སྣང་ཡང་། དེ་དང་མ་བྲལ་བའི་བརྫུན་པ་བསླུ་བའི་ཆོས་ཅན་ཡིན་པའི་ཕྱིར་
ཏེ༑ བྱང་སེམས་འཕགས་པའི་རྒྱུད་ཀྱི་བདེན་མེད་མངོན་སུམ་དུ་རྟོགས་པའི་
མཁྱེན་པ་ཡིན་པའི་ཕྱིར། དེས་ན་ཉོན་མོངས་པའི་ཟག་བཅས་ཡིན་ན། སྤང་
བྱ་ཡིན་པས་ཁྱབ། བྱས་པ་ལ་ཁོ་ན་རེ། ས་གཉིས་པའི་ཡེ་ཤེས་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དེར་ཐལ། ཉོན་མོངས་པའི་ཟག་དང་བཅས་པ་
ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། ཉོན་མོངས་དང་བཅས་པ་
ཡིན་པའི་ཕྱིར། ཟེར་ན། ཟག་བཅས་ཡིན་ན་སྤང་བྱ་ཡིན་དགོས་པར་ཐལ།
ཟག་བཅས་སྒོམ་ལམ་ཡིན་ན། ཟག་བཅས་ཡིན་པས་མ་ཁྱབ་པ་ལ་རྒྱུ་མཚན་ཡོད་



པའི་ཕྱིར། འདོད་ན། ཉན་ཐོས་ཀྱི་སྦྱོར་ལམ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། ཉན་ཐོས་སྦྱོར་ལམ་པ་དེ། ཟག་བཅས་ཡིན་པའི་ཕྱིར་
ཏེ༑ དེ་སོ་སྐྱེ་ཡིན་པའི་ཕྱིར། རྩ་བར་འདོད་མི་ནུས་ཏེ། ཐར་ལམ་ཡིན་པའི་
ཕྱིར། ཡང་ཁོ་ན་རེ། ཟག་པ་དང་བཅས་པ་ཡིན་ན། རྟོག་པ་དང་བཅས་པས་
ཁྱབ་པར་ཐལ། ཁྱོད་ཀྱི་ཐེག་ཆེན་གྱི་ཟག་བཅས་སྒོམ་ལམ་གྱི་མཚན་ཉིད་དེ་འཐད་
པའི་ཕྱིར་ན་མ་ཁྱབ། འདོད་ན། ཉོན་མོངས་འཁོར་དུ་ལྡན་པའི་མིག་གི་རྣམ་
པར་ཤེས་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཉོན་
མོངས་དང་བཅས་པ་ཡིན་པའི་ཕྱིར་ཏེ། དེ་ཡོད་པའི་ཕྱིར་ཏེ། ཀུན་བཏུས་ལས།
འདོད་ཆགས་ནི་འདོད་པའི་ཁམས་ན་རྣམ་པར་ཤེས་པའི་ཚོགས་དྲུག་དང་མཚུངས་
པར་ལྡན་པ་རིག་པར་བྱའོ། །འདོད་ཆགས་ཇི་ལྟ་བ་བཞིན་དུ། ཁོང་ཁྲོ་དང་
མ་རིག་པ་ཡང་དེ་བཞིན་དུ། ཞེས་གསུངས་པའི་ཕྱིར། རྩ་བར་འདོད་མི་ནུས་
ཏེ༑ རྟོག་པ་དང་བྲལ་བ་ཡིན་པའི་ཕྱིར་ཏེ། རྟོག་མེད་ཀྱི་ཤེས་པ་ཡིན་པའི་ཕྱིར།
ཡང་ཁོ་ན་རེ། སྐབས་འདིར་བསྟན་པའི་ཟག་པ་དང་བཅས་མ་བཅས་ཀྱི་དོན་
དེ༈ སྒྲ་དོན་འདྲེས་རུང་དུ་འཛིན་པའི་རྟོག་པ་ཡིན་མིན་ལ་བྱེད་རིགས་པར་ཐལ།
ཁྱོད་ཀྱི་མཚན་ཉིད་ཕྱི་མ་གཉིས་འཐད་པ་ཡིན་པའི་ཕྱིར། འདོད་ན། མོས་པ་
སྒོམ་ལམ་ལ་གནས་པའི་བྱང་སེམས་འཕགས་པ་ཆོས་ཅན། སྒྲ་དོན་འདྲེས་རུང་
དུ་འཛིན་པའི་རྟོག་པ་ཡིན་པར་ཐལ། སྐབས་འདིར་བསྟན་པའི་སྒྲ་དོན་འདྲེས་
རུང་དུ་འཛིན་པའི་རྟོག་པ་དང་བཅས་པའི་ཕྱིར་ཏེ། མོས་པ་སྒོམ་ལམ་དང་བཅས་
5



པའི་ཕྱིར་ན་མ་ཁྱབ། ཡང་ཁོ་ན་རེ། མོས་པ་སྒོམ་ལམ་ཆོས་ཅན། ཁྱོད་དང་
བཅས་ན། སྐབས་འདིར་བསྟན་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་
དང་བཅས་པས་ཁྱབ་པར་ཐལ། ཁྱོད་སྐབས་འདིར་བསྟན་པའི་སྒྲ་དོན་འདྲེས་
རུང་དུ་འཛིན་པའི་རྟོག་པ་ཡིན་པའི་ཕྱིར་ན་ཡང་མ་ཁྱབ། ཡང་ཁོ་ན་རེ། ཁྱོད་
ཀྱི་མཚན་ཉིད་གཉིས་པ་དེ་མི་འཐད་པར་ཐལ། སྒྲ་དོན་འདྲེས་རུང་དུ་འཛིན་
པའི་རྟོག་པ་དང་བཅས་པའི་ཐེག་ཆེན་གྱི་ཟག་མེད་སྒོམ་ལམ་ཡོད་པའི་ཕྱིར་ཏེ།
སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་བྱང་སེམས་འཕགས་
པའི་རྒྱུད་ཀྱི་རྣལ་འབྱོར་མངོན་སུམ་ཡོད་པའི་ཕྱིར། མ་གྲུབ་ན། དེ་དང་བཅས་
པའི་བྱང་སེམས་འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་རྣལ་འབྱོར་མངོན་སུམ་
ཡོད་པར་ཐལ། ཁྱོད་བྱང་སེམས་འཕགས་པ་ཡིན་པའི་ཕྱིར་ན། ཆོས་ཅན་སྐྱོན་
ཅན་ཡིན་ནོ། །
མོས་པ་སྒོམ་ལམ་བཤད་པ།
མོས་པ་རང་གི་དོན་དང་ནི། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། མོས་པ་སྒོམ་ལམ་ཆོས་ཅན། ཁྱོད་ལ་དབྱེ་
ན༑ ཉི་ཤུ་རྩ་བདུན་ཡོད་དེ། རང་དོན་མོས་པ་སྒོམ་ལམ་དགུ། གཞན་དོན་
མོས་པ་སྒོམ་ལམ་དགུ། གཉིས་དོན་མོས་པ་སྒོམ་ལམ་དགུ་རྣམས་སུ་ཡོད་པའི་
572



ཕྱིར། གཉིས་པ་ལ་གསུམ་ལས། དང་པོ་ལ་ཁ་ཅིག ཡུམ་དོན་གསུམ་གྱི་
འབྱུང་གནས་སུ་ཡིད་ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས་དེ། མོས་པ་སྒོམ་ལམ་གྱི་མཚན་ཉིད། རང་དོན་མོས་པ་སྒོམ་ལམ་དང་།
གཞན་དོན་མོས་པ་སྒོམ་ལམ་གཉིས་འགལ་ཟེར་ན། འོ་ན། ཡུམ་རང་དོན་གྱི་
འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་དང་། ཡུམ་
གཞན་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་
གཉིས་འགལ་བར་ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། ཡུམ་
དོན་གསུམ་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་
ཆོས་ཅན། ཡུམ་རང་དོན་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་
ལ་མངོན་རྟོགས་མ་ཡིན་པར་ཐལ། ཡུམ་གཞན་དོན་གྱི་འབྱུང་གནས་སུ་ཡིད་
ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་པའི་ཐེག་
ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། རྩ་བར་འདོད་མི་ནུས་ཏེ། ཡུམ་
དོན་གསུམ་གྱི་འབྱུང་གནས་སུ་ཡིད་ཆེས་པའི་ཐེག་ཆེན་གྱི་རྗེས་ལ་མངོན་རྟོགས་
ཡིན་པའི་ཕྱིར། ཁ་ཅིག་ཡུམ་དོན་གསུམ་པོ་གང་རུང་གི་འབྱུངགནས་སུ་ཡིད་
ཆེས་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། མོས་
པ་སྒོམ་ལམ་གྱི་མཚན་ཉིད། ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་མོས་པ་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
573



དེའི་ཕྱིར། འདོད་མི་ནུས་ཏེ། ཟག་པ་དང་བྲལ་བ་ཡིན་པའི་ཕྱིར་ཏེ། ཆོས་
ཅན་དེའི་ཕྱིར། གཉིས་པ་རང་གི་ལུགས་ལ། ཡུམ་དོན་གསུམ་པོ་གང་རུང་
གི་འབྱུང་གནས་སུ་ཡིད་ཆེས་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་
བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། མོས་པ་སྒོམ་ལམ་གྱི་མཚན་
ཉིད། དེ་ལ་རྩ་བའི་སྒོ་ནས་དབྱེ་ན་གསུམ། ཡན་ལག་གི་སྒོ་ནས་དབྱེ་ན་དགུ།
ཉིང་ལག་གི་སྒོ་ནས་དབྱེ་ན་ཉི་ཤུ་རྩ་བདུན་ཡོད། ས་མཚམས་ས་དང་པོ་ནས་
ས་བཅུ་བའི་བར་ན་ཡོད། གསུམ་པ་ལ་ཁོ་ན་རེ། ཐེག་དམན་གྱི་མོས་པ་སྒོམ་
ལམ་མེད་པར་ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་ན། དེ་ཡོད་
པར་ཐལ། ཐེག་དམན་གྱི་མོས་པས་བསྡུས་པའི་སྒོམ་ལམ་ཡོད་པའི་ཕྱིར་ན་མ་
ཁྱབ། འདོད་ན། ཐེག་དམན་གྱི་གཞན་དོན་མོས་པ་སྒོམ་ལམ་ཡོད་པར་ཐལ།
ཐེག་དམན་གྱི་མོས་པ་སྒོམ་ལམ་ཡོད་པའི་ཕྱིར། འདོད་ན། གཞན་དོན་གཙོ་
བོར་དོན་དུ་གཉེར་བའི་ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར།
མ་ཁྱབ་མཚམས་ལ། ཐེག་དམན་གྱི་སྒྲུབ་པ་སྒོམ་ལམ་ཡོད་པར་ཐལ། ཐེག་
དམན་གྱི་སྒྲུབ་པས་བསྡུས་པའི་སྒོམ་ལམ་ཡོད་པའི་ཕྱིར། ཁྱབ་པ་ཁས། བྱས་
པ་ལ་ཁོ་ན་རེ། ཐེག་དམན་གྱི་མོས་པ་སྒོམ་ལམ་ཡོད་པར་ཐལ། ཐེག་དམན་
གྱི་ཟག་བཅས་སྒོམ་ལམ་ཡོད་པའི་ཕྱིར་ན་མ་ཁྱབ། ཐེག་དམན་གྱི་རྣམ་དག་སྒོམ་
ལམ་ཡོད་པར་ཐལ། ཐེག་དམན་གྱི་ཟག་མེད་སྒོམ་ལམ་ཡོད་པའི་ཕྱིར། ཁྱབ་
པ་ཁས། འདོད་ན། བདེན་འཛིན་རྣམ་པར་དག་བྱེད་ཀྱི་ཐབས་སུ་གྱུར་བའི་
574



ཐེག་དམན་གྱི་སྒོམ་ལམ་ཡོད་པར་ཐལ། འདོད་པའི་ཕྱིར། འདོད་ན། ཤེས་
སྒྲིབ་རྣམ་པར་དག་བྱེད་ཀྱི་ཐབས་སུ་གྱུར་བའི་ཐེག་དམན་གྱི་སྒོམ་ལམ་ཡོད་པར་
ཐལ། འདོད་པའི་ཕྱིར། ཡང་ཁོ་ན་རེ། ཡུམ་དོན་གསུམ་པོ་གང་རུང་གི་འབྱུང་
གནས་ཡིན་པར་ཐལ། ཁྱོད་ཀྱི་མཚན་ཉིད་དེ་འཐད་པའི་ཕྱིར། འདོད་ན། ཡུམ་
དོན་གསུམ་པོ་གང་རུང་གི་རྒྱུ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་
ན༑ དོན་གསུམ་པོ་གང་རུང་གི་རྒྱུ་ཡོད་པར་ཐལ་ལོ། །འདོད་མི་ནུས་ཏེ། དོན་
གསུམ་པོ་གང་རུང་རྟག་པ་ཡིན་པའི་ཕྱིར། མ་ཁྱབ་མཚམས་ལ། ཤེས་བྱ་ཆོས་
ཅན། རང་གི་ཆ་ཤས་ལ་ལྟོས་ནས་སྐྱེ་བར་ཐལ། རང་གི་ཆ་ཤས་ལ་ལྟོས་ནས་
འབྱུང་བ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། རྟེན་ཅིང་
འབྲེལ་བར་འབྱུང་བ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རང་
གི་ཆ་ཤས་ཀྱི་འབྲས་བུ་ཡིན་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ།
རང་དོན་མོས་པ་སྒོམ་ལམ་དང་། གཞན་དོན་མོས་པ་སྒོམ་ལམ་གཉིས་འགལ་
བར་ཐལ། ཡུམ་གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་རྗེས་ལ་
མངོན་རྟོགས་དང་། ཡུམ་གཙོ་བོར་གཞན་དོན་གྱི་འབྱུང་གནས་སུ་ཡིད་ཆེས་
པའི་རྗེས་ལ་མངོན་རྟོགས་གཉིས་འགལ་བ་ཡིན་པའི་ཕྱིར་ན་མ་ཁྱབ། འོ་ན། ཡུམ་
གཙོ་བོར་རང་དོན་གྱི་འབྱུང་གནས་སུ་ཡིད་ཆེས་པའི་བྱང་སེམས་ཀྱི་སྒོམ་ལམ་
གཅིག་ཡོད་པར་ཐལ། ཁྱོད་ཀྱི་ཐལ་འགྱུར་དེ་ལ་ཁྱབ་འབྲེལ་ཅིག་ཡོད་པའི་ཕྱིར།
འདོད་ན། རང་དོན་གཙོ་བོར་དོན་དུ་གཉེར་བའི་བྱང་སེམས་སྒོམ་ལམ་པ་ཡོད་
575



པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ། རང་དོན་མོས་པ་སྒོམ་ལམ་
དང་། གཞན་དོན་མོས་པ་སྒོམ་ལམ་གཉིས་འགལ་བར་ཐལ། རང་དོན་ཆོས་
སྐུ་དང་གཞན་དོན་གཟུགས་སྐུ་གཉིས་འགལ་བའི་ཕྱིར་ན་མ་ཁྱབ།
མོས་པ་སྒོམ་ལམ་གྱི་ཕན་ཡོན་བཤད་པ།
ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། མོས་པ་སྒོམ་ལམ་གྱི་ཕན་ཡོན་ཆོས་ཅན།
ཁྱོད་ལ་དབྱེ་ན་ཉི་ཤུ་རྩ་བདུན་ཡོད་དེ། བསྟོད་པ་དགུ། བཀུར་བ་དགུ། བསྔགས་
པ་དགུ་རྣམས་སུ་ཡོད་པའི་ཕྱིར། བྱས་པ་ལ་ཁོ་ན་རེ། མོས་པ་སྒོམ་ལམ་གྱི་
ཕན་ཡོན་རྒྱུད་ལྡན་ཀྱི་ལམ་མ་ཞུགས་ཀྱི་གང་ཟག་ཡོད་པར་ཐལ། མོས་པ་སྒོམ་
ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལྡན་གྱི་ལམ་མ་ཞུགས་ཀྱི་གང་
ཟག་ཡོད་པའི་ཕྱིར་ཟེར་ན། འདིའི་ལན་འོག་ཏུ་འཆད།
བསྔོ་བ་སྒོམ་ལམ་བཤད་པ།
ཡོངས་སུ་བསྔོ་བ་ཁྱད་པར་ཅན། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། བྱང་སེམས་ས་གཉིས་པ་བའི་རྒྱུད་ཀྱི་བསྔོ་
576



བ་ཆོས་ཅན། ཉན་རང་གི་བསྔོ་བ་ལས་ཁྱད་པར་དུ་འཕགས་པ་ཕྱིར་ཏེ། རང་
གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བའི་བསྔོ་བ་ཡིན་པའི་ཕྱིར།
གཉིས་པ་ལ་གསུམ་ལས་དང་པོ་ལ། ཁ་ཅིག རང་གཞན་གྱི་དགེ་རྩ་རྫོགས་
བྱང་གི་རྒྱུར་བསྒྱུར་བའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས།
བསྔོ་བ་སྒོམ་ལམ་གྱི་མཚན་ཉིད་ཟེར་ན། རྫོགས་བྱང་གི་རྒྱུ་ཡོད་པར་ཐལ། ཁྱོད་
ཀྱི་དམ་བཅའ་འཐད་པའི་ཕྱིར། འདོད་མི་ནུས་ཏེ། རྫོགས་བྱང་རྟག་པ་ཡིན་
པའི་ཕྱིར་ཏེ། ངོ་བོ་ཉིད་སྐུ་དེ་རྫོགས་པའི་བྱང་ཆུབ་ཡིན་པའི་ཕྱིར། ཡང་ཁ་
ཅིག རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བའི་ཟག་པ་
དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་གྱི་མཚན་
ཉིད་ཟེར་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བསྔོ་བ་སྒོམ་
ལམ་ཆོས་ཅན། ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་
པར་ཐལ། བསྔོ་བ་སྒོམ་ལམ་ཡིན་པའི་ཕྱིར། འདོད་མི་ནུས་ཏེ། ཟག་པ་དང་
བྲལ་བའི་མཁྱེན་པ་ཡིན་པའི་ཕྱིར། རང་ལུགས་ལ། རང་གཞན་གང་རུང་གི་
དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བའི་སྒྲ་དོན་འདྲེས་རུང་དུ་འཛིན་པའི་
རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། བསྔོ་བ་སྒོམ་ལམ་
གྱི་མཚན་ཉིད། དེ་ལ་དབྱེ་ན་བཅུ་གཉིས་ཡོད། ས་མཚམས་ས་དང་པོ་ནས་
ས་བཅུའི་བར་དུ་ཡོད། གསུམ་པ་རྩོད་པ་སྤོང་བ་ལ་ཁོ་ན་རེ། རང་གཞན་གྱི་
དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བའི་ཐེག་ཆེན་གྱི་སྒོམ་ལམ་ཡོད་པར་
57



ཐལ། ཁྱོད་ཀྱི་མཚན་ཉིད་འཐད་པའི་ཕྱིར། འདོད་ན། དེ་ཁོ་ཁོ་རང་ཡིན་
པར་ཐལ། ཁོ་ཡོད་པའི་ཕྱིར། འདོད་ན། རང་གཞན་གྱི་དགེ་རྩ་རྫོགས་བྱང་
གི་ཡན་ལག་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན། དགེ་རྩ་
ཡིན་ན་རྫོགས་བྱང་གི་ཡན་ལག་ཡིན་དགོས་པར་ཐལ། འདོད་པའི་ཕྱིར། འདོད་
མི་ནུས་ཏེ། རྫོགས་བྱང་དུ་མ་བསྔོས་པའི་དགེ་རྩ་ཡོད་པའི་ཕྱིར། གཞན་ཡང་།
ཉན་ཐོས་སྒོམ་ལམ་པའི་དགེ་རྩ་རྫོགས་བྱང་གི་ཡན་ལག་ཏུ་བསྒྱུར་བའི་བྱང་སེམས་
ཀྱི་སྒོམ་ལམ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ།
ཉན་ཐོས་སྒོམ་ལམ་པ་དང་། བྱང་སེམས་སྒོམ་ལམ་པ་གཉིས་རྒྱུད་ཐ་དད་ཡིན་
པའི་ཕྱིར། ཟེར་ཞིང་། ཁོ་རང་གི་ལུགས་ལ། རང་རྒྱུད་ཀྱི་དགེ་རྩ་རྫོགས་
བྱང་གི་ཡན་ལག་དུ་བསྒྱུར་བའི་ཐེག་ཆེན་གྱི་རྗེས་ལ་མངོན་རྟོགས་བསྔོ་བ་སྒོམ་
ལམ་གྱི་མཚན་ཉིད་ཟེར་ན། བྱང་སེམས་ས་གཉིས་པའི་རྒྱུད་ཀྱི་བསྔོ་བ་སྒོམ་ལམ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེའི་རྒྱད་
ཀྱི་དགེ་རྩ་རྫོགས་བྱང་གི་ཡན་ལག་ཡིན་པར་ཐལ། འདོད་པའི་ཕྱིར། འདོད་
ན༑ དེའི་རྒྱུད་ཀྱི་དགེ་རྩ་ཡིན་ན་རྫོགས་བྱང་གི་ཡན་ལག་ཡིན་དགོས་པར་ཐལ།
འདོད་པའི་ཕྱིར། འདོད་ན། དེའི་རྒྱུད་ཀྱི་གཞུང་ཤེར་ཕྱིན་ཆོས་ཅན། དེར་
ཐལ། དེའི་ཕྱིར། ཁྱབ་པ་རྣམས་རིམ་པ་བཞིན་སོང་། མ་གྲུབ་ན་དེར་ཐལ།
དེའི་རྒྱུད་ཀྱི་རྣམ་དཀར་གྱི་ཡོན་ཏན་ཡིན་པའི་ཕྱིར། རྩ་བར་འདོད་ན། དེ་ཆོས་
ཅན། བྱང་ཆུབ་ཀྱི་ཡན་ལག་ཡིན་པར་ཐལ། འདོད་པའི་ཕྱིར། འདོད་མི་
58



ནུས་ཏེ། རྗོད་བྱེད་ཀྱི་ཚིག་ཡིན་པའི་ཕྱིར། གཞན་ཡང་། ཉན་ཐོས་སྒོམ་ལམ་
པས་ཟས་ཕུལ་བའི་དགེ་རྩ་རྫོགས་བྱང་གི་ཡན་ལག་ཏུ་བསྔོས་པའི་བྱང་སེམས་
ས་གཉིས་པའི་རྒྱུད་ཀྱི་བསྔོ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར།
རྗེས་སུ་ཡི་རང་སྒོམ་ལམ་བཤད་པ།
ཐབས་དང་མི་དམིགས་པ་དག་གི། །ཞེས་སོགས་ཀྱི་སྐབས་སུ་སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། བྱང་སེམས་ས་གཉིས་པའི་རྒྱུད་ཀྱི་
རང་གཞན་གྱི་དགེ་རྩ་ལ་དགའ་བ་བསྒོམ་པའི་ཡེ་ཤེས་ཆོས་ཅན། རྗེས་སུ་ཡིད་
རངས་སྒོམ་ལམ་ཡིན་ཏེ། རང་གཞན་གྱི་དགེར་རྩ་ལ་དགའ་བ་བསྒོམ་པའི་སྒྲ་
དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས་ཡིན་པའི་ཕྱིར། གཉིས་པ་ལ་ཁ་ཅིག རང་གཞན་གྱི་དགེ་རྩ་ལ་དགའ་
བ་བསྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས། རྗེས་
སུ་ཡི་རངས་སྒོམ་ལམ་གྱི་མཚན་ཉིད་ཟེར་ན། རང་གི་དགེ་རྩ་ལ་དགའ་བ་བསྒོམ་
པའི་རྗེས་སུ་ཡི་རངས་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། དེ་ཆོས་ཅན། གཞན་གྱི་དགེ་རྩ་ལ་དགའ་བ་བསྒོམ་
པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ།
579



འདོད་པའི་ཕྱིར། འདོད་ན། རང་གི་དགེ་རྩ་གཞན་གྱི་དགེ་རྩ་ཡིན་པར་ཐལ།
འདོད་པའི་ཕྱིར། ཁ་ཅིག རང་གཞན་གྱི་དགེ་རྩ་ལ་དགའ་བ་བསྒོམ་པའི་
རབ་ཏུ་ཕྱེ་བའི་ཐེག་ཆེན་གྱི་རྗེས་ལ་མངོན་རྟོགས་དེ། དེའི་མཚན་ཉིད། ཐེག་
ཆེན་གྱི་སྒོམ་ལམ་ཡིན་ན། མོས་པ་སྒོམ་ལམ་དང་། བསྔོ་བ་སྒོམ་ལམ། རྗེས་
སུ་ཡི་རངས་སྒོམ་ལམ་གསུམ་ཀ་ཡིན་པས་ཁྱབ་ཟེར་ན། གང་ཟག་གི་བདག་
མེད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་
ཉིད་དེར་ཐལ། རྗེས་སུ་ཡི་རངས་སྒོམ་ལམ་ཡིན་པའི་ཕྱིར་ཏེ། ཐེག་ཆེན་གྱི་
ཟག་བཅས་སྒོམ་ལམ་ཡིན་པའི་ཕྱིར། ཁྱབ་པ་ཁས། རྩ་བར་འདོད་ན། དེ་
ཆོས་ཅན། ཁྱོད་ཀྱི་ཡུལ་དུ་གྱུར་བའི་དགེ་རྩ་ཡོད་པར་ཐལ། འདོད་པའི་ཕྱིར།
འདོད་ན། གང་ཟག་གི་བདག་མེད་དགེ་རྩ་ཡིན་པར་ཐལ། འདོད་པའི་ཕྱིར། །
འདོད་ན། དེ་ཆོས་ཅན། འདུས་བྱས་ཡིན་པར་ཐལ། འདོད་པའི་ཕྱིར། གཞན་
ཡང་། མོས་བསྔོ་རྗེས་སུ་ཡི་རངས་སྒོམ་ལམ་གསུམ་ལ་བྱེད་ལས་མི་འདྲ་བའི་
ཁྱད་པར་མེད་པར་ཐལ། དེ་གསུམ་ཡིན་ཁྱབ་མཉམ་ཡིན་པའི་ཕྱིར་ཏེ། ཐེག་
ཆེན་གྱི་ཟག་བཅས་སྒོམ་ལམ་ཡིན་ན། དེ་གསུམ་ཀ་ཡིན་དགོས་པའི་ཕྱིར། རྟགས་
ཁས། རང་ལུགས་ལ། རང་གཞན་གང་རུང་གི་དགེ་རྩ་ལ་དགའ་བ་སྒོམ་པའི་
སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས། རྗེས་སུ་ཡི་རངས་སྒོམ་ལམ་གྱི་མཚན་ཉིད་ཡིན། དེ་ལ་དབྱེ་ན་གཉིས་
ཡོད། ས་མཚམས་ས་དང་པོ་ནས་ས་བཅུའི་བར་ན་ཡོད། རྩོད་པ་སྤོང་བ་ལ་
580



ཁོ་ན་རེ། བསམ་གཏན་གསུམ་པའི་རྟེན་ཅན་གྱི་བྱང་སེམས་སྒོམ་ལམ་པའི་རྒྱུད་
ཀྱི་རྗེས་སུ་ཡི་རངས་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། དེ་ཆོས་ཅན། དགའ་བ་དང་བཅས་པ་ཡིན་པར་ཐལ།
འདོད་པའི་ཕྱིར། འདོད་མི་ནུས་ཏེ། དགའ་བ་ལ་འདོད་ཆགས་དང་བྲལ་བ་
ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར་ན་མ་ཁྱབ།
སྒྲུབ་པ་སྒོམ་ལམ་བཤད་པ།
ཟག་པ་དང་བཅས་པའི་འོག་ཏུ། ཟག་པ་མེད་པའི་སྒོམ་པའི་ལམ་སྟེ། ཞེས་
པའི་སྐབས་སུ་སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། ཐེག་
ཆེན་གྱི་ཟག་མེད་སྒོམ་ལམ་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། སྒྲུབ་
པ་སྒོམ་ལམ་དང་རྣམ་དག་སྒོམ་ལམ་གཉིས་ཡོད་པའི་ཕྱིར། གཉིས་པ་མཐའ་
དཔྱད་པ་ལ། ཁ་ཅིག ཐེག་ཆེན་གྱི་ཟག་མེད་སྒོམ་ལམ་གང་ཞིག བར་
ཆད་མེད་ལམ་གྱི་ངོ་བོར་གྱུར་བ་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་
ཞིག རྣམ་གྲོལ་ལམ་གྱི་ངོ་བོར་འགྱུར་བ་དེ། རྣམ་དག་སྒོམ་ལམ་གྱི་མཚན་
ཉིད། ཟེར་ན། ཐེག་ཆེན་གྱི་ཟག་མེད་སྒོམ་ལམ་ཆོས་ཅན། སྒྲུབ་པ་སྒོམ་ལམ་
ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེ་ཆོས་ཅན། རྣམ་གྲོལ་
ལམ་གྱི་ངོ་བོར་གྱུར་བ་ཡིན་པར་ཐལ། རྣམ་དག་སྒོམ་ལམ་ཡིན་པའི་ཕྱིར། མ་
581



གྲུབ་ན། དེར་ཐལ། ཐེག་ཆེན་གྱི་ཟག་མེད་སྒོམ་ལམ་གང་ཞིག སྒྲུབ་པ་
སྒོམ་ལམ་མ་ཡིན་པའི་ཕྱིར། རྟགས་ཕྱི་མ་དངོས། ཁ་ཅིག ཐེག་ཆེན་གྱི་
ཟག་མེད་སྒོམ་ལམ་གང་ཞིག་རྟོགས་པ་མཐར་ཐུག་གི་རྒྱུར་གྱུར་བ་དེ། སྒྲུབ་
པ་སྒོམ་ལམ་གྱི་མཚན་ཉིད། དེ་གང་ཞིག སྤངས་པ་མཐར་ཐུག་གི་རྒྱུར་
གྱུར་བ་དེ། རྣམ་དག་སྒོམ་ལམ་གྱི་མཚན་ཉིད་ཟེར་ན། རྟོགས་པ་མཐར་ཐུག་
གི་རྗེས་སུ་བྱུང་བའི་སྒྲུབ་པ་སྒོམ་ལམ་ཆོས་ཅན། རྟོགས་པ་མཐར་ཐུག་གི་རྒྱུ་
ཡིན་པར་ཐལ། མཚོན་བྱ་དེའི་ཕྱིར། འདོད་ན། དེའི་སྔ་ལོགས་སུ་བྱུང་བར་
ཐལ། འདོད་པའི་ཕྱིར། འདོད་མི་ནུས་ཏེ། དེའི་རྗེས་སུ་བྱུང་བ་ཡིན་པའི་
ཕྱིར། གཞན་ཡང་། སྤངས་པ་མཐར་ཐུག་གི་རྒྱུ་ཡོད་པར་ཐལ། འདོད་པའི་
ཕྱིར། འདོད་མི་ནུས་ཏེ། དེ་རྟག་པ་ཡིན་པའི་ཕྱིར། ཁ་ཅིག ཐེག་ཆེན་གྱི་
སྒོམ་ལམ་གང་ཞིག རྟོགས་པ་མཐར་ཐུག་གི་ལག་རྗེས་འཇོག་བྱེད་དེ། སྒྲུབ་
པ་སྒོམ་ལམ་གྱི་མཚན་ཉིད། དེ་གང་ཞིག སྤངས་པ་མཐར་ཐུག་གི་ལག་
རྗེས་འཇོག་བྱེད་དེ། རྣམ་དག་སྒོམ་ལམ་གྱི་མཚན་ཉིད། རྟོགས་པ་མཐར་ཐུག་
གྱི་རྗེས་སུ་བྱུང་བའི་སྒྲུབ་པ་སྒོམ་ལམ་ཆོས་ཅན། རྟོགས་པ་མཐར་ཐུག་གྱི་ལག་
རྗེས་འཇོག་བྱེད་ཡིན་པར་ཐལ་ལོ། །འདོད་ན། དེའི་སྔ་ལོགས་སུ་བྱུང་བར་
ཐལ། འདོད་པའི་ཕྱིར། འདོད་མི་ནུས་ཏེ། དེའི་རྗེས་སུ་བྱུང་བ་ཡིན་པའི་
ཕྱིར། གཉིས་པ་རང་ལུགས་ལ། ཟག་མེད་ཀྱི་ཐེག་ཆེན་གྱི་རྗེས་ལ་མངོན་རྟོགས་
གང་ཞིག རང་གི་ཐོབ་བྱར་གྱུར་བའི་རྟོགས་པ་མཐར་ཐུག་གྱི་ལག་རྗེས་འཇོག་
582



བྱེད་དེ། སྒྲུབ་པ་སྒོམ་ལམ་གྱི་མཚན་ཉིད། དེ་གང་ཞིག རང་གི་ཐོབ་བྱར་
གྱུར་བའི་སྤངས་པ་མཐར་ཐུག་གྱི་ལག་རྗེས་འཇོག་བྱེད་དེ། རྣམ་དག་སྒོམ་ལམ་
གྱི་མཚན་ཉིད་ཡིན། དེ་གཉིས་དོན་གཅིག་པ་ཡིན་པའི་ཕྱིར་ཏེ། གསེར་ཕྲེང་
ལས། མཉམ་བཞག་ཟག་མེད་གཅིག་ཉིད་ཀྱི་ཡུལ་རྟོགས་ཚུལ་གྱི་སྒོ་ནས་ཐོབ་
བྱ་འགྲུབ་པར་བྱེད་པ་དང་། སྤང་བྱ་འཇོམས་ཚུལ་གྱི་སྒོ་ནས་དྲི་མ་སེལ་བར་
བྱེད་པ་གཉིས་ཀྱི་ལྡོག་བ་ནས་བསྟན་པས་འདི་གཉིས་ངོ་བོ་ཐ་དད་པར་མི་བསམ་
མོ༑ ༑ཞེས་གསུངས་པའི་ཕྱིར། བྱས་པ་ལ་ཁོ་ན་རེ། དེ་གཉིས་དོན་གཅིག་མ་
ཡིན་པར་ཐལ། སྒྲུབ་པ་སྒོམ་ལམ་ཡིན་ན། རྗེས་ཐོབ་ཡེ་ཤེས་ཡིན་དགོས། རྣམ་
དག་སྒོམ་ལམ་ཡིན་ན། མཉམ་གཞག་ཡེ་ཤེས་ཡིན་དགོས་པའི་ཕྱིར། དང་པོ་
གྲུབ་སྟེ། རྒྱུད་བླ་མ་ལས། རྣམ་པ་ཀུན་གྱི་མཆོག་ལྡན་པའི། །སངས་རྒྱས་སྐུ་
ནི་དེས་ཐོབ་པ། །དེ་ནི་རྗེས་ལས་ཐོབ་པ་ཡི། །ཡེ་ཤེས་འབྲས་བུ་ཡིན་པར་སྟོན།།
ཞེས་པ་དང་། མདོ་སྡེ་རྒྱན་ལས། ཐུབ་པས་གསུངས་པའི་དམ་ཆོས་ལེགས་
བཞག་པ། རྩ་བ་ཆོས་ཀྱི་དབྱིངས་ལ་བློ་གྲོས་བཞག །དྲན་རྒྱུ་རྟོག་པ་ཙམ་
རིག་བརྟན་པ་དག །མྱུར་དུ་ཡོན་ཏན་རྒྱ་མཚོའི་ཕ་རོལ་འགྲོ། །ཞེས་བཤད་
པའི་ཕྱིར། གཉིས་པ་གྲུབ་སྟེ། རྒྱུད་བླ་མ་ལས། ཆུ་མཚོ་སོགས་བཞིན་འདོད་
ཆགས་སོགས། །བློ་བུར་ཉོན་མོངས་དག་པ་ནི། །མདོར་ན་མི་རྟོག་ཡེ་ཤེས་
ཀྱི༑ ༑ལས་གྱི་འབྲས་བུར་རབ་ཏུ་བརྗོད། །ཅེས་དང་། མདོ་སྡེ་རྒྱན་ལས།
བློ་དང་ལྡན་པའི་མི་རྟོག་ཡེ་ཤེས་སྟོབས། །རྟག་ཏུ་ཀུན་ནས་མཉམ་པར་སོང་བ་
583



ཡིས། །དེ་ལ་བརྟེན་པའི་ཉེས་ཚོགས་ཚང་ཚིང་དག །དུག་སྨན་ཆེན་པོས་
དུག་བཞིན་སེལ་བར་བྱེད། །ཅེས་གསུངས་པའི་ཕྱིར་ན་མ་ཁྱབ་སྟེ། ལུང་དེ་
རྣམས་ཀྱི་དོན་ནི། རྗེས་ཐོབ་ཀྱི་སྒྲུབ་པ་སྒོམ་ལམ་དེ། རྟོགས་པ་མཐར་ཐུག་
གི་ལག་རྗེས་འཇོག་བྱེད་དང་། མཉམ་གཞག་གི་རྣམ་དག་སྒོམ་ལམ་དེ། སྤངས་
པ་མཐར་ཐུག་གི་ལག་རྗེས་འཇོག་བྱེད་ཡིན་ཞེས་པའི་དོན་ཡིན་པའི་ཕྱིར། ཡང་
ཁོ་ན་རེ། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་གཉིས་འགལ་བ་ཡིན་
པར་ཐལ། གཙོ་བོར་སྤངས་པ་མཐར་ཐུག་ཐོབ་བྱེད་ཀྱི་རྟོགས་རིགས་དང་། གཙོ་
བོར་རྟོགས་པ་མཐར་ཐུག་ཐོབ་བྱེད་ཀྱི་རྟོགས་རིགས་གཉིས་འགལ་བའི་ཕྱིར། མ་
གྲུབ་ན། དེར་ཐལ། དང་པོ་དེ་ཡིན་ན། ཤེས་བྱ་ཇི་ལྟ་བ་ལ་དམིགས་པའི་ཡེ་
ཤེས་ཡིན་དགོས་པ་གང་ཞིག གཉིས་པ་ཡིན་ན། ཤེས་བྱ་ཇི་སྙེད་པ་ལ་དམིགས་
པའི་ཡེ་ཤེས་ཡིན་དགོས་པའི་ཕྱིར་ཟེར་ན། ས་གཉིས་པའི་བར་ཆད་མེད་ལམ་
ཆོས་ཅན། གཙོ་བོར་རྟོགས་པ་མཐར་ཐུག་ཐོབ་བྱེད་ཀྱི་རྟོགས་རིགས་མ་ཡིན་
པར་ཐལ། གཙོ་བོར་སྤངས་པ་མཐར་ཐུག་ཐོབ་བྱེད་ཀྱི་རྟོགས་རིགས་ཡིན་པའི་
ཕྱིར། ཁྱབ་པ་སོང་། མ་གྲུབ་ན། དེར་ཐལ། གཙོ་བོར་མི་གནས་པའི་མྱང་
འདས་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར་ཏེ། ཐེག་ཆེན་གྱི་རྟོགས་རིགས་
སུ་གནས་པའི་ཐེག་ཆེན་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་འདོད་
མི་ནུས་ཏེ། གཙོ་བོར་ཐམས་ཅད་མཁྱེན་པ་ཐོབ་བྱེད་ཀྱི་རྟོགས་རིགས་ཡིན་པའི་
ཕྱིར། དེ་ཡི་ངོ་བོ་ཉིད་མཆོག་ཉིད། །ཅེས་སོགས་ཀྱི་སྐབས་སུ་སྦྱོར་བ་འགོད་
584



པ་ནི། སྒྲུབ་པ་སྒོམ་ལམ་ཆོས་ཅན། ཁྱད་པར་ལྔ་དང་ལྡན་པ་ཡིན་ཏེ། ངོ་བོའི་
ཁྱད་པར། འབྲས་བུའི་ཁྱད་པར། བྱེད་ལས་ཀྱི་ཁྱད་པར། གནས་སྐབས་ཀྱི་
ཡོན་ཏན་དང་འབྲེལ་བའི་ཁྱད་པར། མཐར་ཐུག་གྱི་ཡོན་ཏན་དང་འབྲེལ་བའི་
ཁྱད་པར་ཏེ། ཁྱད་པར་ལྔ་དང་ལྡན་པའི་ཕྱིར། །
རྣམ་དག་སྒོམ་ལམ་བཤད་པ།
འབྲས་བུ་དག་པ་གཟུགས་ལ་སོགས། །ཞེས་སོགས་ཀྱི་སྐབས་སུ་ཁ་ཅིག འབྲས་
བུ་རྣམ་གྲོལ་ལམ་ཆོས་ཅན། ཁྱོད་དྲི་མས་དག་པ་ན། ཁྱོད་ཀྱི་ཡུལ་གཟུགས་
སོགས་ཀྱང་དྲི་མས་དག་པ་ཡིན་ཏེ། ཁྱོད་དྲི་མས་དག་པའི་དག་པ་དང་། ཁྱོད་
ཀྱི་ཡུལ་གཟུགས་སོགས་དྲི་མས་དག་པའི་དག་པ་གཉིས། རང་མཚན་ལ་རྫས་
ཐ་དད་མ་ཡིན་ཞིང་། སྤྱི་མཚན་ལ་ལྡོག་པ་སོ་སོར་བཅད་དུ་མེད་པའི་ཕྱིར། ཟེར་
ན༑ རྣམ་མཁྱེན་དྲི་མས་དག་པ་ན། རྣམ་མཁྱེན་གྱི་ཡུལ་གཟུགས་སོགས། དྲི་
མས་དག་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། རྣམ་མཁྱེན་
དྲི་མས་དག་པ་ན། རྣམ་མཁྱེན་གྱི་ཡུལ་སོ་སོ་སྐྱེ་བོ་ཡང་དྲི་མས་དག་པར་ཐལ།
འདོད་པའི་ཕྱིར། འདོད་ན། སེམས་ཅན་འབད་མེད་ལྷུན་གྲུབ་ཏུ་གྲོལ་བར་ཐལ།
འདོད་པའི་ཕྱིར། རོང་ཊིཀ་པ་ན་རེ། འབྲས་བུ་རྣམ་གྲོལ་ལམ་ཆོས་ཅན། ཁྱོད་
རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་ན། ཁྱོད་ཀྱི་ཡུལ་
585



གཟུགས་སོགས་ཀྱང་། རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་
པ་ཡིན་ཏེ། ཁྱོད་དེའི་དྲི་མས་དག་པའི་དག་པ་དང་། ཁྱོད་ཀྱི་ཡུལ་གཟུགས་
སོགས་དེས་དག་པའི་དག་པ་གཉིས། ངོ་བོ་ཐ་དད་མ་ཡིན་ཞིང་ལྡོག་པ་སོ་སོར་
བཅད་དུ་མེད་པའི་ཕྱིར། ཟེར་ན། རྣམ་མཁྱེན་རྣམ་མཁྱེན་གྱི་རྒྱུའི་བར་ཆད་
མེད་ལམ་གྱི་ངོས་སྐལ་གྱི་དྲི་མས་དག་པ་ན། རྣམ་མཁྱེན་གྱི་ཡུལ་གཟུགས་སོགས་
ཀྱང་། དེའི་ངོས་སྐལ་གྱི་དྲི་མས་དག་པར་ཐལ། ཁྱོད་ཀྱི་སྦྱོར་བ་འཐད་པའི་
ཕྱིར། འདོད་ན། རྣམ་མཁྱེན་དེའི་ངོས་སྐལ་གྱི་དྲི་མས་དག་པ་ན། རྣམ་མཁྱེན་
གྱི་ཡུལ་སོ་སོ་སྐྱེ་བོ་ཡང་དེའི་ངོས་སྐལ་གྱི་དྲི་མས་དག་པར་ཐལ། འདོད་པའི་
ཕྱིར། འདོད་ན། རྣམ་མཁྱེན་ཤེས་སྒྲིབ་ཀྱིས་དག་པ་ན། དེ་ཡང་ཤེས་སྒྲིབ་
ཀྱིས་དག་པར་ཐལ། འདོད་པའི་ཕྱིར། འདོད་ན་སླ། གཞན་ཡང་། རྣམ་
མཁྱེན་རྣམ་མཁྱེན་གྱི་རྒྱུའི་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པའི་
དག་པ་དང་། རྣམ་མཁྱེན་གྱི་ཡུལ་གཟུགས་སོགས་དེའི་ངོས་སྐལ་གྱི་དྲི་མས་
དག་པའི་དག་པ་གཉིས་ཆོས་ཅན། ཁྱོད་ལྡོག་པ་སོ་སོར་དུ་ཡོད་པར་ཐལ། ཁྱོད་
ལྡོག་པ་སོ་སོ་བ་ཡིན་པའི་ཕྱིར། མ་གྲུབ་ན། དེར་ཐལ། དེ་གཉིས་ལྡོག་པ་ཐ་
དད་ཡིན་པའི་ཕྱིར་ཏེ། དེ་གཉིས་ཀ་ཡོད་པའི་ཕྱིར། རྟགས་ཁྱོད་རང་གི་ལུགས་
ལ་དངོས། མཁས་པ་ཁ་ཅིག ས་གཉིས་པའི་རྣམ་གྲོལ་ལམ་ཆོས་ཅན། ཁྱོད་
རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་ན། ཁྱོད་རྒྱུད་ལྡན་
གྱི་གང་ཟག་གི་རྒྱུད་ཀྱི་གཟུགས་སོགས་ཀྱང་རང་རྒྱུ་བར་ཆད་མེད་ལམ་གྱི་ངོས་
566



སྐལ་གྱི་དྲི་མས་དག་པ་ཡིན་ཏེ། ཁྱོད་རང་རྒྱུ་བར་ཆད་མེད་ལམ་གྱི་ངོས་སྐལ་
གྱི་དྲི་མས་དག་པའི་དག་པ་དང་། ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་གཟུགས་
སོགས་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པ་གཉིས་པོ་དེ་
དག་བྱ་གཅིག་གིས་དབེན་པའི་དག་པ་རིགས་མཚུངས་ཡིན་པའི་ཕྱིར། ཟེར་ན།
འབྲས་བུ་དག་པ་གཟུགས་ལ་སོགས། །ཞེས་པའི་སྐབས་ནས་བསྟན་པའི་གཟུགས་
དེ་གང་ཟག་གི་རྒྱུད་ཀྱི་གཟུགས་ཁོ་ན་ལ་བྱེད་རིགས་པར་ཐལ། ཁྱོད་ཀྱི་སྦྱོར་
བ་འཐད་པའི་ཕྱིར། འདོད་ན། འབྲས་བུ་རྣམ་པར་དག་པ་གང་ཡིན་པ་དེ་ནི་
གཟུགས་རྣམ་པར་དག་པའོ། །ཞེས་པའི་སྐབས་ནས་བསྟན་པའི་གཟུགས་དེ་ཡང་
གང་ཟག་གི་རྒྱུད་ཀྱི་གཟུགས་ཁོ་ན་ལ་བྱེད་རིགས་པར་ཐལ། འདོད་པའི་ཕྱིར།
འདོད་ན། ཕྱིའི་སྣོད་ཀྱི་འཇིག་རྟེན་དེ། གཟུགས་ནས་རྣམ་མཁྱེན་གྱི་བར་གྱི་
ཆོས་རྣམས་ཀྱི་ནང་དུ་མི་འདུ་བར་ཐལ། འདོད་པའི་ཕྱིར། གཞན་ཡང་། རྣམ་
གྲོལ་ལམ་ཡིན་ན། རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པས་
ཁྱབ་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་ན། ཉན་ཐོས་ཀྱི་
སྒོམ་ལམ་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་
ཆོས་ཅན། རང་རྒྱུ་རྒྱུན་མཐའི་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་
པར་ཐལ། ཁྱོད་ཀྱི་རྒྱུར་གྱུར་བའི་རྒྱུན་མཐའི་བར་ཆད་མེད་ལམ་ཡོད་པ་གང་
ཞིག ཁྱོད་རང་རྒྱུ་བར་ཆད་མེད་ལམ་གྱི་ངོས་སྐལ་གྱི་དྲི་མས་དག་པའི་དག་
པ་ཡིན་པའི་ཕྱིར། དང་པོ་གྲུབ་སྟེ། དེའི་རྒྱུར་གྱུར་བའི་རྣམ་མཁྱེན་ཡོད་པའི་
587



ཕྱིར། གཉིས་པ་རང་ལུགས་ལ། རྣམ་མཁྱེན་ཆོས་ཅན། ཁྱོད་རང་རྒྱུད་ལྡན་
གྱི་གང་ཟག་གི་རྒྱུད་ཀྱི་དྲི་མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་
ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་དག་པ་ཡིན་པའི་ཕྱིར་ཏེ། ཁྱོད་
དེའི་དྲི་མས་དག་པའི་དག་པ་དང་། ཁྱོད་ཀྱི་ཡུལ་གཟུགས་སོགས་དེའི་དྲི་མས་
དག་པའི་དག་པ་གཉིས་པོ་དེ། ངོ་བོ་ཐ་དད་མ་ཡིན་ཞིང་། རིགས་གཅིག་ཡིན་
པའི་ཕྱིར། རྩོད་པ་སྤོང་བ་ལ་ཁོ་ན་རེ། རྣམ་མཁྱེན་རྒྱུད་ལྡན་གྱི་གང་ཟག་གི་
རྒྱུད་ཀྱི་དྲི་མ་མེད་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར་ན་མ་ཁྱབ། འདོད་
ན༑ རྣམ་མཁྱེན་རྒྱུད་ལྡན་གྱི་གང་ཟག་དེ་སངས་རྒྱས་འཕགས་པ་ཡིན་པར་ཐལ།
འདོད་པའི་ཕྱིར། དེ་ཆོས་ཅན། ཁྱོད་ཡིན་ན་སངས་རྒྱས་འཕགས་པ་ཡིན་པས་
ཁྱབ་པར་ཐལ། ཁྱོད་ཡིན་ན་ཡོད་པས་ཁྱབ་པ་གང་ཞིག་ན་ཁྱོད་སངས་རྒྱས་
འཕགས་པ་ཡིན་པའི་ཕྱིར། འདོད་ན། གང་ཟག་ཆོས་ཅན། དེར་ཐལ། དེའི་
ཕྱིར། ཡང་ཁོ་ན་རེ། རྣམ་མཁྱེན་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མས་
དག་པ་དེ། གློ་བུར་རྣམ་དག་ཡིན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར་
ན་མ་ཁྱབ། འདོད་ན། སངས་རྒྱས་འཕགས་པའི་རྒྱུད་ཀྱི་དྲི་མ་སྤང་བྱ་ཡིན་
པར་ཐལ། འདོད་པའི་ཕྱིར། ཁ་ཅིག རྣམ་གྲོལ་ལམ་ཡིན་ན། རང་གི་ངོས་
སྐལ་གྱི་དྲི་མ་སྤངས་པས་ཁྱབ་ཟེར་ན། རྣམ་མཁྱེན་ཆོས་ཅན། དེར་ཐལ། དེའི་
ཕྱིར། འདོད་ན། རྣམ་མཁྱེན་གྱི་ངོས་སྐལ་གྱི་དྲི་མ་ཡོད་པར་ཐལ། འདོད་
པའི་ཕྱིར། ༈ ཉོན་མོངས་ཤེས་བྱ་ལམ་གསུམ་གྱི། །ཞེས་སོགས་ཀྱི་སྐབས་
588



སུ༑ སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། ཉན་ཐོས་དགྲ་
བཅོམ་པའི་རྒྱུད་ཀྱི་འགོག་བདེན་ཆོས་ཅན། ཉན་ཐོས་ཀྱི་རྣམ་དག་ཡིན་ཏེ། ཉོན་
སྒྲིབ་སྤངས་པའི་ཉན་ཐོས་ཀྱི་བྲལ་བ་ཡིན་པའི་ཕྱིར། རང་རྒྱལ་དགྲ་བཅོམ་པའི་
རྒྱུད་ཀྱི་འགོག་བདེན་ཆོས་ཅན། རང་རྒྱལ་གྱི་རྣམ་དག་ཡིན་ཏེ། གཟུགས་ཕྱི་
རོལ་དོན་འཛིན་གྱི་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་པའི་ཕྱིར། བྱང་
སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། བྱང་སེམས་ཀྱི་རྣམ་དག་
ཡིན་ཏེ། མཐོང་སྤང་སྤངས་པའི་བྱང་སེམས་ཀྱི་བྲལ་བ་ཡིན་པའི་ཕྱིར། སངས་
རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། སངས་རྒྱས་ཀྱི་རྣམ་དག་
ཤིན་ཏུ་བ་ཡིན་ཏེ། སྒྲིབ་གཉིས་སྤངས་པའི་སངས་རྒྱས་ཀྱི་བྲལ་བ་ཡིན་པའི་ཕྱིར།
གཉིས་པ་ལ་ཁ་ཅིག ཉོན་སྒྲིབ་སྤངས་པའི་ཉན་ཐོས་ཀྱི་བྲལ་བ་དེ། ཉན་ཐོས་
ཀྱི་རྣམ་དག་གི་མཚན་ཉིད། གཟུགས་ཕྱི་རོལ་དོན་འཛིན་གྱི་རྟོག་པ་སྤངས་པའི་
རང་རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད། ལམ་གསུམ་
གྱི་སྒྲིབ་པ་ཅི་རིགས་པ་སྤངས་པའི་བྱང་སེམས་ཀྱི་བྲལ་བ་དེ། བྱང་སེམས་ཀྱི་
རྣམ་དག་གི་མཚན་ཉིད་ཟེར་ན། ཐེག་ཆེན་གྱི་རྣམ་དག་ཡིན་ན། ཐེག་ཆེན་གྱི་
མྱང་འདས་ཡིན་དགོས་པར་ཐལ། ཐེག་དམན་གྱི་རྣམ་དག་ཡིན་ན། ཐེག་དམན་
གྱི་མྱང་འདས་ཡིན་དགོས་པའི་ཕྱིར་ཏེ། ཉན་ཐོས་ཀྱི་རྣམ་དག་ཡིན་ན། ཉན་
ཐོས་ཀྱི་མྱང་འདས་ཡིན་དགོས། རང་རྒྱལ་གྱི་རྣམ་དག་ཡིན་ན། རང་རྒྱལ་
གྱི་མྱང་འདས་ཡིན་དགོས་པའི་ཕྱིར། རྟགས་གཉིས་ཀ་གྲུབ་སྟེ། ཁྱོད་ཀྱི་མཚན་
589



ཉིད་དང་པོ་གཉིས་ཀ་འཐད་པའི་ཕྱིར། རྩ་བར་འདོད་ན། བྱང་སེམས་སྒོམ་
ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། མ་གྲུབ་ན།
དེར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། འདོད་ན། དེ་ཆོས་ཅན།
མི་གནས་པའི་མྱང་འདས་ཡིན་པར་ཐལ། འདོད་པའི་ཕྱིར། འདོད་ན། སངས་
རྒྱས་འཕགས་པའི་རྒྱུད་ཀྱི་འགོག་བདེན་ཡིན་པར་ཐལ། འདོད་པའི་ཕྱིར། གཞན་
ཡང་། བྱང་སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། མཚན་
ཉིད་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། ལམ་གསུམ་གྱི་སྒྲིབ་པ་
ཅི་རིགས་པ་རྒྱུད་ལ་ལྡན་པའི་བྱང་སེམས་སྒོམ་ལམ་པ་ཅིག་མེད་པར་ཐལ། འདོད་
པའི་ཕྱིར། འདོད་མི་ནུས་ཏེ། ཉོན་སྒྲིབ་སྤངས་པའི་བྱང་སེམས་སྒོམ་ལམ་པ་
ཡོད་པའི་ཕྱིར། རོང་ཊིཀ་པ་ན་རེ། ཉོན་སྒྲིབ་མ་ལུས་པར་སྤངས་པའི་ཉན་
ཐོས་ཀྱི་རྣམ་གྲོལ་ལམ་དེ་ཉན་ཐོས་ཀྱི་རྣམ་དག་གི་མཚན་ཉིད། གཟུང་བ་ཆོས་
ཀྱི་བདག་འཛིན་སྤངས་པའི་རང་རྒྱལ་གྱི་རྣམ་གྲོལ་ལམ། རང་རྒྱལ་གྱི་རྣམ་དག་
གི་མཚན་ཉིད། ཤེས་སྒྲིབ་སྤངས་པའི་ཐེག་ཆེན་གྱི་རྣམ་གྲོལ་ལམ། སངས་
རྒྱས་ཀྱི་རྣམ་དག་གི་མཚན་ཉིད་ཟེར་ན། ཐེག་ཆེན་གྱི་རྣམ་དག་ཡིན་ན། ཤེས་
སྒྲིབ་སྤངས་པའི་རྣམ་གྲོལ་ལམ་ཡིན་དགོས་པར་ཐལ། ཐེག་དམན་གྱི་རྣམ་དག་
ཡིན་ན། ཉོན་སྒྲིབ་སྤངས་པའི་རྣམ་གྲོལ་ལམ་ཡིན་དགོས་པའི་ཕྱིར། མ་གྲུབ་
ན༑ དེར་ཐལ། ཉན་ཐོས་ཀྱི་རྣམ་དག་ཡིན་ན་ཡང་དེ་ལྟར་ཡིན་དགོས། རང་
རྒྱལ་གྱི་རྣམ་དག་ཡིན་ན་དེ་ལྟར་ཡིན་དགོས་པའི་ཕྱིར། རྟགས་གཉིས་ཀ་གྲུབ་
590



གབ་ན་དེར་གཞུ་རྒྱུད་ཀྱི་འདརྗེ་ཆོས་ཅི་
སྟེ༑ ཁྱོད་ཀྱི་མཚན་ཉིད་དང་པོ་གཉིས་འཐད་པའི་ཕྱིར། རྩ་བར་འདོད་ན། བྱང་
སེམས་སྒོམ་ལམ་པའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར། །
མ་གྲུབ་ན་དེར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། གཞན་ཡང་།
སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་ཕྱི་མ་དེར་
ཐལ། མཚོན་བྱ་དེའི་ཕྱིར། མ་གྲུབ་ན་དེ་ཆོས་ཅན། སངས་རྒྱས་འཕགས་
པའི་རྣམ་དག་ཡིན་པར་ཐལ། སངས་རྒྱས་འཕགས་པའི་རྒྱུད་ཀྱི་གློ་བུར་རྣམ་
དག་ཡིན་པའི་ཕྱིར་ཏེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཡིན་པའི་
ཕྱིར། བྱས་པ་ལ་ཁོ་ན་རེ། བྱང་སེམས་ཀྱི་རྣམ་དག་དང་། ཤེས་པའི་གཞི་
མཐུན་མེད་པར་ཐལ། བྱང་སེམས་ཀྱི་རྣམ་དག་དང་། རྣམ་གྲོལ་ལམ་གྱི་གཞི་
མཐུན་མེད་པའི་ཕྱིར། འདོད་མི་ནུས་ཏེ། བྱང་སེམས་ཀྱི་རྣམ་དག་སྒོམ་ལམ་
ཡོད་པའི་ཕྱིར་ན་མ་ཁྱབ་སྟེ། འདོད་ན། རྣམ་དག་སྒོམ་ལམ་ཡིན་ན། རྣམ་
དག་ཡིན་དགོས་པར་ཐལ། ཁྱོད་ཀྱི་མ་ཁྱབ་མཚམས་ལ་ཁྱབ་འབྲེལ་ཅིག་ཡོད་
པའི་ཕྱིར། འདོད་ན། སྒྲུབ་པ་སྒོམ་ལམ་ཡིན་ན། སྒྲུབ་པ་ཡིན་དགོས་པར་
ཐལ། འདོད་པའི་ཕྱིར། འདོད་ན། ས་གཉིས་པའི་བར་ཆད་མེད་ལམ་ཆོས་
ཅན། དེར་ཐལ། དེའི་ཕྱིར། འདོད་མི་ནུས་ཏེ། དགག་པ་ཡིན་པའི་ཕྱིར།
དེས་ན་རྣམ་དག་ཡིན་ན་འགོག་བདེན་ཡིན་པས་ཁྱབ། བྱས་པ་ལ་ཁོ་ན་རེ། བུམ་
པའི་ཆོས་ཉིད་ཆོས་ཅན། འགོག་བདེན་ཡིན་པར་ཐལ། རྣམ་དག་ཡིན་པའི་
ཕྱིར་ཏེ། རང་བཞིན་རྣམ་དག་ཡིན་པའི་ཕྱིར་ན་མ་ཁྱབ། འོ་ན། བུམ་པའི་
591



ཆོས་ཉིད་ཆོས་ཅན། མྱང་འདས་ཡིན་པར་ཐལ། རང་བཞིན་གྱི་མྱང་འདས་
ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཉིད་ཡིན་པའི་
ཕྱིར། གཞན་ཡང་། ལྟ་བ་རྣམ་དག་ཡིན་ན། རྣམ་དག་ཡིན་དགོས་པར་ཐལ།
རང་བཞིན་རྣམ་དག་ཡིན་ན། རྣམ་དག་ཡིན་དགོས་པའི་ཕྱིར། འདོད་ན། ཐེག་
ཆེན་གྱི་རྣམ་དག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། ཐེག་
ཆེན་གྱི་ལྟ་བ་རྣམ་དག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ།
སྟོང་ཉིད་རྟོགས་པའི་ལྟ་བ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་
ཏེ༑ སྟོང་ཉིད་རྟོགས་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཉིས་
པ་རང་ལུགས་ལ། རང་ཐོབ་བྱེད་ཀྱི་ཐབས་སུ་གྱུར་བའི་བར་ཆད་མེད་ལམ་གྱི་
ངོས་སྐལ་གྱི་སྒྲིབ་པ་སྤངས་པའི་ཉན་ཐོས་ཀྱི་བྲལ་བ་དེ། ཉན་ཐོས་ཀྱི་རྣམ་དག་
གི་མཚན་ཉིད། དེ་དང་ཉན་ཐོས་ཀྱི་འགོག་བདེན་དོན་གཅིག རང་ཐོབ་བྱེད་
ཀྱི་ཐབས་སུ་གྱུར་བའི་བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པའི་རང་
རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད། དེ་དང་རང་རྒྱལ་
གྱི་འགོག་བདེན་གཉིས་དོན་གཅིག རང་ཐོབ་བྱེད་ཀྱི་ཐབས་སུ་གྱུར་བའི་བར་
ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པའི་བྱང་སེམས་ཀྱི་བྲལ་བ་དེ། བྱང་
སེམས་ཀྱི་རྣམ་དག་གི་མཚན་ཉིད། དེ་དང་བྱང་སེམས་ཀྱི་འགོག་བདེན་གཉིས་
དོན་གཅིག སྒྲིབ་གཉིས་མ་ལུས་པར་སྤངས་པའི་སངས་རྒྱས་ཀྱི་བྲལ་བ་དེ།།
སངས་རྒྱས་ཀྱི་རྣམ་དག་གི་མཚན་ཉིད། དེ་དང་སངས་རྒྱས་འཕགས་པའི་རྒྱུད་
s92



ཀྱི་འགོག་བདེན་གཉིས་དོན་གཅིག ས་དགུ་ལ་ནི་ཆེན་པོ་ཡི། །ཞེས་སོགས་
ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། སངས་
རྒྱས་ཀྱི་རྣམ་དག་ཤིན་ཏུ་བ་དང་། ཉན་རང་གི་རྣམ་དག་ཤིན་ཏུ་བ་མ་ཡིན་པའི་
ཁྱད་པར་འཐད་པ་ཡིན་ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆེན་པོའི་
ཆེན་པོ་སོགས་དགུ་པོ་དེ། རང་གི་ངོས་སྐལ་གྱི་སྤང་བྱར་གྱུར་བའི་སྒྲིབ་གཉིས་
ཀྱི་དངོས་གཉེན་བར་ཆད་མེད་ལམ་གང་ཞིག ཉན་ཐོས་ཀྱི་སྒོམ་ལམ་བར་
ཆད་མེད་ལམ་ཆེན་པོའི་ཆེན་པོ་དགུ་པོ་དེ། རང་གི་ངོས་སྐལ་གྱི་སྤང་བྱར་གྱུར་
བའི་སྒྲིབ་གཉིས་ཀྱི་དངོས་གཉེན་བར་ཆད་མེད་ལམ་མ་ཡིན་པའི་ཕྱིར། གཉིས་
པ་ལ་ཁ་ཅིག ས་གཉིས་པའི་སྒོམ་ལམ་བར་ཆད་མེད་ལམ་དེ། བདེན་འཛིན་
ཆེན་པོའི་ཆེན་པོའི་དངོས་གཉེན་བར་ཆད་མེད་ལམ་ཡིན་པ་ནས་ས་བཅུ་པའི་བར་
ཆད་མེད་ལམ་དེ། བདེན་འཛིན་ཆུང་ངུའི་ཆུང་ངུའི་དངོས་གཉེན་བར་ཆད་མེད་
ལམ་ཡིན་ནོ་ཟེར་ན། རང་གི་ངོས་སྐལ་གྱི་སྤང་བྱར་གྱུར་བའི་བདེན་འཛིན་ཆེན་
པོའི་ཆེན་པོའི་དངོས་གཉེན་བར་ཆད་མེད་ལམ་ཡིན་ན། བདེན་འཛིན་ཆེན་པོའི་
ཆེན་པོའི་དངོས་གཉེན་ཡིན་དགོས་པར་ཐལ། ཁྱོད་ཀྱི་དམ་བཅའ་འཐད་པའི་
ཕྱིར། འདོད་ན། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། རྟགས་གསལ་གཉིས་ཀ་གྲུབ་སྟེ། ཆོས་ཅན་
དེ་ཡིན་པའི་ཕྱིར། གཞན་ཡང་ས་བཅུ་པའི་ཡེ་ཤེས་ཡིན་ན་རྒྱུན་མཐའི་ཡེ་ཤེས་
ཡིན་དགོས་པར་ཐལ། ས་བཅུ་བའི་བར་ཆད་མེད་ལམ་ཡིན་ན། རྒྱུན་མཐའི་
593



བར་ཆད་མེད་ལམ་ཡིན་དགོས་པའི་ཕྱིར། མ་གྲུབ་ན། དེར་ཐལ། ས་བཅུ་
བའི་བར་ཆད་མེད་ལམ་དེ། རྒྱུན་མཐའི་བར་ཆད་མེད་ལམ་ཡིན་པའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། དེ་བདེན་འཛིན་ཆུང་ངུའི་ཆུང་ངུའི་དངོས་
གཉེན་བར་ཆད་མེད་ལམ་ཡིན་པའི་ཕྱིར། རྟགས་ཁས།
པར་བྱང་སྨོན་ཚིག
༈ རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །གཞོལ་བའི་མཐའ་ཡས་ཆོས་
ཚུལ་དལ་འབབ་ཀླུང་། །ཚིག་གི་གཟིགས་མ་རེས་ཀྱང་དུག་གསུམ་གྱི། །དྲི་
མ་ཡོངས་འཁྱུད་ལེགས་བཤད་བདུད་རྩི་འདི། །དཔར་དུ་བསྐྲུན་པའི་རྣམ་དཀར་
ཕུང་བོའི་མཐུས། །ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །གདངས་ཏེ་རྒྱུད་
ལྔའི་འགྲོ་བ་མ་ལུས་པ། །ངེས་ལེགས་ནོར་བུའི་མཛོད་ལ་དབང་འབྱོར་ཤོག །
ཅེས་འཛམ་གླིང་ཡངས་པའི་ཁྱོན་ལ་འཚེ་མེད་ཞི་བའི་ལམ་སྟོན་རྣམ་འདྲེན་ཤཱཀྱ་སེངྒེའི་རིང་
ལུགས་སྒོ་ཀུན་ནས་རྒྱས་པ་སོགས་འཕྲལ་ཡུལ་ལེགས་ཚོགས་དུ་མའི་ཆེད་དུ་དམིགས། ནང་
བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་གང་ལའང་
སྦྱར་ཆོག་པའི་དགེ་བསྔོའི་སྨོན་ཚིག་ཏུ་ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་
འཛིན་རྒྱ་མཚོས་སྦྱར་བའོ།། །།སརྦ་མངྒ་ལཾ།།
དགའ་བྱང་མཛུབ་གནོན་གློག་དྲའི་དཔེ་སྒྲིག་སྡེ་ཚན་གྱིས་ཕྱི་ལོ་༢༠༠༠ ཟླ་༥ ཚེས་༡༥ ཉིན་
པོད་ཕྲེང་བཅུ་གཅིག་པ་ཞུ་བསྒྲིགས་ཞུས།།
594



With bad advisors forever left behind,
From paths of evil he departs for eternity,
Soon to see the Buddha of Limitless Light
And perfect Samantabhadra's Supreme Vows.
The supreme and endless blessings
of Samantabhadra's deeds,
I now universally transfer.
May every living being, drowning and adrift,
Soon return to the Pure Land of
Limitless Light!
~The Vows of Samantabhadra~
I vow that when my life approaches its end,
All obstructions will be swept away;
I will see Amitabha Buddha,
And be born in His Western Pure Land of
Ultimate Bliss and Peace.
When reborn in the Western Pure Land,
I will perfect and completely fulfill
Without exception these Great Vows,
To delight and benefit all beings.
~The Vows of Samantabhadra
Avatamsaka Sutra~



༈ རྣམ་དཀར་འདི་ཡིས་མཐའ་ཀླས་ཞིང་ཀུན་གྱི། །
སྣོད་བཅུད་འབྱོར་བ་ཕུལ་དུ་བྱུང་བ་དང་། །
བཀའ་དྲིན་ཞིང་མཆོག་བཞི་ཡི་དྲི་ལན་འཁོར། །
ངན་འགྲོའི་གཡང་སར་ནམ་ཡང་མི་ལྟུང་ཞིང་། །
འདི་ལ་ཐོས་སོགས་བགྱིད་པའི་འབྲེལ་ཐོགས་ཀུན། །
བྱང་ཆུབ་སེམས་ཀྱི་བདུད་རྩིས་ཤེས་རྒྱུད་བརླན། ། །
འདི་སྣང་འགགས་ཚེ་དག་པའི་ཞིང་བཟང་དུ། །
བརྫུས་ཏེ་སྐྱེས་ནས་དོན་གཉིས་མཐར་ཕྱིན་ཤོག །
ཅེས་པ་འདི་ཡང་པར་སྐྲུན་གྱི་བྱ་བཞག་འདིར་འགྲོ་གྲོན་
གཏོང་མཁན་དང་། ལེགས་བཤད་འདི་ཉིད་འཛིན་འཆང་
ཀློག་པ་སོགས་ཀྱི་དགེ་བསྔོའི་སྨོན་ཚིག་ཏུ་བྲིས་པའོ། །
སརྦ་མངྒ་ལཾ། །
|
ཨོ་ནམ: ་ཨམིཏབྷཡ།
༈ སྤར་འགྲེམ་དང་མཐུན་འགྱུར་སྦྱོར་མཁན།
ཐའི་ཝན་ནང་པའི་ཤེས་ཡོན་བདེ་རྩ་ལྷན་ཚོགས།
ཕྱག་དེབ་འདི་བཞིན་རིན་མེད་དུ་འགྲེམ་སྤེལ་བྱེད་པ་ལས་ཚོང་བསྒྱུར་བྱེད་མི་ཆོག
སྤར་སྐྲུན་བྱེད་ཡུལ་ཐཱའི་ཝན།



དཔེ་དེབ་འདི་རིན་མེད་ངང་འགྲེམ་འབུལ་བྱེད་པ་ལས་
ཚོང་བསྒྱུར་བྱེད་མི་ཆོག
ཨོཾ་ནམ་ཨམིཏཱབྷཱཡ།
ཕྱག་དཔེ་འདི་ཆོས་སྦྱིན་དུ་འབུལ་རྒྱུ་ལས།
ཚོང་བསྒྱུར་མི་ཆོག་པ་དགོངས་འཇགས་ཞུ།



DEDICATION OF MERIT
將帶來最最-*-- 热戏”和尹餐e
May the merit and virtue
accrued from this work
adorn the Buddha's Pure Land,
repay the four great kindnesses above,
and relieve the suffering of
those on the three paths below.
May those who see or hear of these efforts
generate Bodhi-mind,
spend their lives devoted to the Buddha Dharma,
and finally be reborn together in
the Land of Ultimate Bliss.
Homage to Amita Buddha!
NAMO AMITABHA
南無阿彌陀佛
Kent Ž
:
*
* *57**** (EA) »
Printed for free distribution by
The Corporate Body of the Buddha Educational Foundation
11F., 55 Hang Chow South Road Sec 1, Taipei, Taiwan, R.O.C.
Tel: 886-2-23951198, Fax: 886-2-23913415
Email: overseas@budaedu.org.tw
Website: http://www.budaedu.org.tw
This book is strictly for free distribution, it is not to be sold.
Printed in Taiwan
3000 copies; July 2001
TI041-1990
